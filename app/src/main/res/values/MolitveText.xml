<?xml version="1.0" encoding="UTF-8"?>
                <resources>
                	<string-array name="molitve_tekst">
                <item>"ОЧЕ НАШ, који си на Небесима\n\nДа се свети име Твоје\n\nДа дође Царство Твоје\n\nДа буде Воља Твоја\n\nИ на земљи као што је на Небесима\n\nХлеб наш насушни дај нам данас\n\nИ опрости нам дугове наше\n\nКао што и ми опраштамо дужницима својим\n\nИ не уведи нас у искушења\n\nНо избави нас од злога\n\nЈер је Твоје Царство и Сила и Слава\n\nСада и увек и у векове векова."</item>
                <item>"Верујем у једнога Бога Оца, Сведржитеља, Творца неба и земље и свега видљивог и невидљивог.\n\nИ у једнога Господа Исуса Христа, Сина Божијег, Јединородног, рођеног од Оца пре свих векова, Светлост од Светлости, Бога истинитог од Бога истинитог, рођеног не створеног, једносуштног Оцу, кроз кога је све постало;\n\nКоји је ради нас људи и ради нашега спасења сишао с небеса и оваплотио се од Духа Светог и Марије Дјеве и постао човек;\n\nИ Који је распет за нас у време Понтија Пилата, и страдао и погребен;\n\nИ Који је васкрсао у трећи дан по Писму;\n\nИ Који се узнео на небеса и седи с десне стране Оца;\n\nИ Који ће опет доћи са славом да суди живима и мртвима, и Његовом Царству неће бити краја.\n\nИ у Духа Светог, Господа, Животворног, Који од Оца исходи, Који се заједно са Оцем и Сином обожава и слави, Који је говорио кроз пророке.\n\nУ једну, свету, саборну и апостолску Цркву.\n\nИсповедам једно крштење за отпуштење грехова.\n\nЧекам васкрсење мртвих.\n\nИ живот будућег века. Амин."</item>
                <item>"Помилуј ме, Боже, по великој милости Својој и по обиљу милосрђа Свога очисти безакоње моје.\n\n Опери ме добро од безакоња мога и од греха мога очисти ме.\n\n Јер безакоње своје ја знам и грех је мој стално преда мном.\n\n Теби јединоме сагреших, и зло пред Тобом учиних, а Ти си праведан у речима Својим и чист у суду Своме.\n\n Гле, у безакоњима се зачех и у гресима роди ме мати моја.\n\n Гле, истину љубиш, и јављаш ми непознатости и тајности премудрости Своје.\n\n Покропи ме исопом и очистићу се; умиј ме и бићу бељи од снега.\n\n Дај ми да слушам радост и весеље, да се прену кости потрвене.\n\n Одврати Лице Своје од грехова мојих, и сва безакоња моја очисти.\n\n Срце чисто сагради у мени, Боже, и дух бодар обнови у утроби мојој.\n\n Не одгурни ме од Лица Твога, и Духа Твога Светог не одузми од мене.\n\n Дај ми радост спасења Твога, и духом владалачким утврди ме.\n\n Научићу безаконике путевима Твојим, и безбожници ће се обратити Теби.\n\n Избави ме од крви, Боже, Боже спасења мога; обрадоваће се језик мој правди Твојој.\n\n Господе, отвори уста моја и она ће казивати славу Твоју.\n\n Јер да си хтео жртве, ја бих Ти принео; за жртве паљенице не мариш.\n\n Жртва је Богу дух скрушен; срце скрушено и смерно Бог неће одбацити.\n\n По доброти Својој, Господе, чини добро Сиону, и нека се подигну зидови јерусалимски.\n\n Тада ће ти бити миле жртве правде, приноси и жртве паљенице.\n\n Тада ће метати на жртвеник Твој теоце."</item>
                <item>"Уставши од сна, благодарим Ти, Света Тројице, што се због своје велике доброте и дуготрпељивости ниси разљутила на мене ленога и грешнога, нити ме погубила због безакоња мојих, него си показала Своје уобичајено човекољубље и подигла мене који сам лежао несвесно, да Ти јутрењујем и славим моћ Твоју.\n\n И сада просвети моје духовне очи, отвори моја уста да се поучавам речима твојим и разумем заповести Твоје и творим вољу Твоју и певам Теби у срдачном исповедању и славим пресвето име Твоје, Оца и Сина и Светога Духа, сада и увек и у векове векова. Амин."</item>
                <item>"Господе дај ми да мирно примим све што ми донесе данашњи дан, и да се потпуно предам Твојој светој вољи.\n\n Упућуј ме и помажи свакога часа у току овога дана.\n\n Било какве вести да добијем, научи ме да их примим мирно и с чврстим уверењем да све бива по Твојој светој вољи.\n\n Управљај мојим мислима и осећањима и у свим делима и речима.\n\n Не допусти да у непредвиђеним случајевима заборавим да све долази од Тебе.\n\n Научи ме да се правилно односим према својим родитељима и својим ближњима, да никог не разгњевим и ожалостим.\n\n Господе дај ми снаге да поднесем замор данашњег дана и све што се у току дана догоди.\n\n Управљај мојом вољом и научи ме да се молим, да верујем, да се надам, да трпим, да праштам и волим. Амин."</item>
                <item>"Преподобна Царице моја, Пресвета надо моја, уточиште сиротих, заштитнице путника, помоћнице онима који су у беди и заштито оних које злостављају.\n\n Види моју невољу, види моју муку.\n\n Са свих страна сам опкољен искушењем, а нема никог да ме брани, Ти ми сама помогни јер сам немоћан.\n\n Нахрани ме као странца, упута ме као заблуделог, излечи ме и спаси као безнадежног.\n\n Немам друге помоћи ни друге заштите, ни утехе осим Тебе, о, Мајко свих невољних и оптерећених.\n\n Стога, погледај на мене грешног и потиштеног, закрили ме Пресветим покровом својим да бих се избавио од зала која су ме опколила и ја ћу увек славити преславно име Твоје. Амин!"</item>
                <item>"Анђеле Христов,\n\n чувару мој свети, и заштитниче душе и тела мога,\n\n опрости ми све што сагреших у данашњи дан,\n\n и избави ме од свакога непријатељског ми противника да не бих никаквим грехом разгњевио Бога мог,\n\n но моли се за мене грешног и недостојног слугу да ме покажеш достојна доброте и милости Свесвете Тројице,\n\n и матере Господа мога Исуса Христа, и свих Светих. Амин."</item>
                <item>"Боже вечни и Царе сваког створења који си ме удостојио да доживим до овога часа, опрости ми грехе које учиних овога дана делом, речју и мислима.\n\n И очисти Господе, смирену душу моју од сваке прљавштине тела и духа.\n\n И дај ми, Господе, да ми сан ове ноћи прође у миру да бих уставши са скромне постеље, угађао пресветом имену Твом, у све дане живота мога, и победио све телесне и бестелесне непријатеље који војују на мене.\n\n И избави ме, Господе, од сујетних помисли и рђавих жеља које ме прљају.\n\n Јер је Твоје царство, и сила, и слава Оца и Сина и Светога Духа, сада и увек у векове векова. Амин."</item>
                <item>"Прими свеблагомоћна, Пречиста Владичице Богородитељко, часне дарове.\n\n И теби јединој прикладне, од нас недостојних слугу Твојих; од свих покољења изабрана, која си се од свих створења небеских и земаљских узвишенија јавила, светија од херувима, и од серафима славнија, од памтивијека скривена тајна, и анђелима непозната, која си од анђела радост примила!\n\nКоју похвалу да ти принесемо, Пречиста? Како да те назовемо, Богородице?\n\nЈер Пророчких ријечи сагласје слушали смо ми о Теби, анђелско стајање пред Тобом [гледали] са страхом и трепетом, чедно [родивши (зачелом)], јер носиш тијело човјечје [примившега] и оног који носи све и сва, и који је проповиједи свих светих о теби испунио. Владичице, не презри мало мољење моје, сагријешисмо, да не погинемо.\n\nТи си заступница роду човјечијем, јер си родом милостива и која си милостивога родила. Пречисте усне отвори и милостивом молитвом умоли Га за нас.\n\nТи која си чистија од сунца и која си засијала да нас огријеш, нас који сједимо у тами, Твоје најмилостивије заступништво пред Њега стављамо, да нас пречистим Твојим молитвама избави оне грозне и страшне муке у Дан његовог [другог] Доласка."</item>
                <item>"Верујем, Господе, и исповедам да си Ти заиста Христос, Син Бога живога, Који си дошао у свет да грешнике спасеш, од којих сам први ја.\n\n Још вјерујем да је ово само пречисто Тело Твоје, и ова сама пречасна Крв Твоја.\n\n Стога Ти се молим: помилуј ме, и опрости ми сагрешења моја хотимична и нехотимична, учињена речју и делом, свесно и несвесно, и удостој ме да се неосуђено причестим пречистим тајнама Твојим на отпуштање грехова и на живот вечни.\n\n Прими ме данас, Сине Божији, за причасника Тајне Вечере Твоје, јер нећу казати Тајну непријатељима Твојим, нити ћу Ти дати целив као Јуда, већ као покајани разбојник исповедам Те: сети ме се Господе, у Царству Твоме.\n\n Да ми причешћивање Твојим Светим Тајнама, Господе, не буде на суд или осуду, него на исцељење душе и тела. Амин."</item>
                <item>"Твоје свето Тело, Господе Исусе Христе Боже наш, нека ми буде на живот вечни, и пречасна крв Твоја на отпуштење грехова.\n\n Нека ми ово причешће буде на радост, здравље и весеље; и на Твом страшном другом доласку удостоји ме грешника да станем с десне стране славе Твоје, заступништвом пречисте Матере Твоје и свих светих твојих."</item>
                <item>"Владико Сведржитељу, Свети Царе, Који уразумљујеш и не усмрћујеш, Који клецајуће утврђујеш и оборене усправљаш и телесне муке човекове отклањаш, молимо се Теби, Боже наш, слугу Свога (име болесника) који болује, посети милошћу Својом. опрости му свако сагрешење вољно и невољно.\n\n О, Господе, излечујући силу Своју са Небеса пошаљи, прикосни се тела његова, угаси грозницу, укроти страст и сваку болест која се крије у њему, буди Лекар слуге Свога (име болесника) подигни га са постеље болесничке и са одра страдања његовог и даруј га исцељеног Цркви Својој, да благоугађа Теби и твори вољу Твоју. \n\nЈер Твоје је да нас милујеш и спашаваш, Боже наш, и Теби славу узносимо Оцу и Сину и Светоме Духу, сада и свагда и у векове векова. Амин."</item>
                <item>"1. Ја сам Господ Бог Твој, немој имати других богова осим мене,\n\n2. Не прави себи идола нити каква лика, немој им се клањати нити им служити.\n\n3. Не узимај узалуд имена Господа Бога свога.\n\n4. Сећај се дана одмора да га светкујеш; шест дана ради и сврши све своје послове, а седми дан је одмор Господу Богу твоме.\n\n5. Поштуј оца свога и матер своју, да ти добро буде и да дуго поживиш на земљи.\n\n6. Не убиј.\n\n7. Не чини прељубе.\n\n8. Не кради.\n\n9 Не сведочи лажно на ближњега свога.\n\n10. Не пожели ништа што је туђе."</item>
                <item>"1. Љуби Господа Бога свога свим срцем својим, свом душом својом, свим умом својим и свом снагом својом.\n\n2. Љуби ближњега свога као самога себе."</item>
                <item>"ГОСПОДЕ, Ти све видиш, и нема ничега што Ти не би видео.\n\n Ја, иако сам дело руку Твојих ипак нисам чинио дела по заповестима Твојим, него сам по великом безумљу свом чинио свако зло, не помишљајући да си Ти, Творац мој и Бог, колико добар толико и правосудан. А сада, сетивши се тога, мене спопада страх, и ја не знам шта да чиним. Осећам осуду Твоју, и не налазим речи оправдања у устима својим.\n\n Немам никакве врлине и нисам учинио никакво дело покајања, које би заслуживало да ми се због њега опрости макар једна празна реч уста мојих.\n\n Осим тога, и онај који има све врлине и чини сваковрсна добра дела, чини то као слуга и дужник; у свему томе он неће наћи откуп за Грех свој: ту једино милост Твоја притиче.\n\n Грех је смрт, и ко од оних који су кроз њега умрли може васкрснути сам себе? Ваистину нико.\n\n Једини си Ти умро и васкрсао, зато што греха ниси учинио и превара се не нађе у устима Твојим.\n\n И ето, Господе Сведржитељу, починивши много злих дела, ја се кајем.\n\n Али само покајање немоћно је да ме оправда.\n\n Покајање је познање грехова својих, а скида их милост Твоја.\n\n Ти видиш, Сведржитељу Господе, да ја сада ништа немам осим тела; но за мене нема никакве користи од тога што сам оставио свако богатство.\n\n Ја сам сав - једна рана; у мени није остало никакве наде на спасење, и пакао је готов да ме прогута живог.\n\n Ти ме једини можеш спасти и излечити патње срца мога.\n\n Рука Твоја може све; она досеже до самих дубина бездана, и све бива по мигу Твоме.\n\n Не усуђујем се говорити: помилуј ме, Господе! Јер сам недостојан милости Твоје, као онај који с правом заслужује сваку муку.\n\n А Ти, Господе, знаш све, и како зна Човекољубље Твоје поступи са мном, недостојним и самог живота. Да буде света воља Твоја у свему. Амин."</item>

                <item>"Владаре Господе Боже мој, у Твојим је рукама живот мој, заштити ме по милости својој, и не допусти да пропаднем са безакоњима својим, нити да идем за вољом тела које похотом војује против духа.\n\n Твоје сам створење; не презри дело руку својих, Немој се одвратити од мене; сажали се, а не понизи.\n\n Слаб сам, немој ме презрети, Господе, јер Теби прибегох заштитинику своме Богу: исцели душу моју, јер сагреших Теби, спаси ме ради милости Твоје, јер сам Ти одан од младости своје; нека се постиде они што траже да ме одгурну од Тебе помоћу нечистих дела, ружних помисли, некорисних сећања; удаљи од мене сваку нечистоту, свако зло, јер си Ти једини бесмртан, у свему беспримерно моћан, и свима дајеш силу за борбу против ђавола и његових војски.\n\n Јер Теби приличи свака слава, част и поклоњење, Оцу и Сину и Светоме Духу, сада и увек и у векове векова. Амин."</item> 
                <item>"Слава Господе, Крсту Твоме Часноме!\n\nНека васкрсне Бог, и нека се развеју непријатељи Његови, и нека беже од Лица Његова они који га мрзе. Нека ишчезну као што ишчезава дим, као што се топи восак на домаку огња; тако нека изгину ђаволи пред лицем оних који љубе Бога и осењују се крсним знаком, и који радосно говоре: Радуј се, пречасни и животворни Крсте Господњи, који прогониш ђаволе силом распетог на теби Господа нашег Исуса Христа, који је сишао у пакао и сатро силу ђаволску, и који нам је даровао тебе, Крст Свој Часни, за прогањање сваког противника. О, пречасни и животворни Крсте Господњи, помажи ми увек са Светом Владарком, Дјевом Богородицом, и са свима Светима занавек. Амин."</item>

                 <item>"МОЛИТВА БОГУ ОЦУ\n\nСвемогући Владико, премудри и свеблаги Господе, свебеспочетни Родитељу светлоначалног Сина, и вечни и постојани Самоизводитељу животворног Духа Твог; величина је Твоја неизмерна, слава неисказана, и милост безмерна; благодаримо Ти што си нас дозвао из небића и почаствовао нас драгоценим ликом Својим, што си нама недостојнима даровао не само да Те познамо и љубимо, него, што је најслађе, да Те и Оцем својим називамо. Благодаримо Ти, Боже милосрђа и доброте, што нас, који смо преступили заповест Твоју, ниси оставио усред греха и замке смрти, него си благоволео Јединородног Сина Свог, којим су и векови створени, послати на земљу ради спасења нашег, да бисмо се Његовим очовечењем и страшним страдањима ослободили насиља ђавољег и трулежности смртне. Благодаримо Ти, Боже љубави и сила, што си, по вазнесењу на небо премилог Спаситеља нашег, умољен Крстом Његовим, ниспослао Духа Свог на Његове изабране ученике и апостоле, да они, силом бого-надахнуте проповеди своје, обасјају сав свет бесмртном светлошћу Еванђеља Христова. Стога, човекољубиви Владико, услиши сада смирену молитву недостојних чеда Твојих, да, као што си нас саздао једино по доброти Својој и искупио нас једино по самилости Својој, тако нас и спасеш једино по беспримерном милосрђу Свом: јер по делима нашим немамо ни трунке спасења већ чекање праведне одмазде и одбацивање од пресветог лица Твог. Јер, када ће се на дан Суда испитивати и истраживати и свака празна реч, какав ћемо онда, ми бедници, одговор дати за безбројна безакоња наша којима сагрешисмо пред Тобом? Зато, без икакве наде на оправдање делима нашим, ми прибегавамо једино Твојој доброти, која превазилази сваки ум и сваку реч; и имајући њу као тврди темељ наше наде, ми Те молимо: сагрешисмо, Господе, очисти нас! безаконовасмо, Владико, опрости нам! прогневисмо Те, Дуготрпељиви, не срди се на нас, и сачувај од прљавштина светских ум наш, савест и срце! избави нас и спаси од опасне буре страсти и грехопада, вољних и невољних, знаних и незнаних, и упути нас у тихо пристаниште вере, љубави и наде па вечни живот! Помени нас, Господе, у милости Својој, даруј нам све што молимо за наше спасење, нарочито пак чист и безгрешан живот; удостоји нас да Те љубимо и да Те се од свег срца бојимо, и да у свему творимо Твоју свету вољу, молитвама Пречисте Владичице наше Богородице, и свих Светих Твојих, јер си благ и човекољубив Бог, и Теби славу и благодарење и поклоњење узносимо, са Јединородним Твојим Сином, и са Пресветим и благим и животворним Твојим Духом, сада и увек и кроза све векове, Амин.\n\nМОЛИТВА БОГУ СИНУ\n\nЈединородни Сине и Речи Божја, Ти си изволео оваплотити се и смрт поднети ради спасења нашег; а сада, када и са пречистим телом Својим седиш са Оцем на престолу на небесима и управљаш целим светом, не заборави милосрђем Својим нас доле на земљи, искушаване многим напастима и невољама; и мада смо потпуно нечисти и недостојни, но ми верујемо у Тебе, Спаситеља и Господа нашег, и не знамо за другог посредника и за другу наду спасења. Подај нам, о Искупитељу свеблаги, да се увек сећамо колико си душевних и телесних мука поднео за наше спасење, и како си пречистом душом Својом са крста сишао чак до ада, да нас ослободиш власти и насиља адова; а сећајући се тога, дај нам да се чувамо од страсти и грехова, који су били узрок љутих страдања и смрти Твоје, и да љубимо правду и врлину, што је Теби пријатније у нама од свакога дара. Као искушан у свему, Ти сам знаш, о Свеблаги, како је велика немоћ духа и тела нашег, а непријатељ наш моћан и препреден, јер као лав ричући ходи и иште кога да прождере. Зато нам не ускрати Своју свемоћну помоћ, и буди увек с нама, чувајући и крилећи, упућујући и укрепљујући, радујући и веселећи дух наш. Ми пак, бацајући се у наручје љубави и милосрђа Твог, предајемо Теби, Владици нашем, Искупитељу и Господу, сав наш временски и вечни живот, молећи из дна душе, да како год знаш, учиниш да ми безопасно пређемо мрачну долину овог земаљског живота, и доспемо до богокрасних дворова Твојих, које си обећао припремити свима који верују у име Твоје и следују божанственим стопама Твојим. Амин.\n\nМОЛИТВА БОГУ ДУХУ СВЕТОМ\n\nЦаре небесни, Утешитељу свеблаги, Душе истине, који од Оца вечито исходиш и у Сину увек почиваш. Независни Изворе божанствених дарова, које раздељујеш свакоме како хоћеш, којима се и ми недостојни осветисмо и запечатисмо у дан крштења нашег, – погледај на молитву слугу Твојих; дођи к нама, усели се у нас, и очисти душе наше, да будемо спремљени за обиталиште Пресвете Тројице. О Свеблаги, немој се згадити на нашу нечистоту и ране греховне, него их исцели свелечећим помазањем Твојим: просвети ум наш, да бисмо познали таштину света и оно што је у свету; оживи савест нашу, да би нам неућутно казивала шта треба чинити и шта одбацивати; исправи и обнови срце наше, да не точи из себе дан и ноћ зле мисли и неприличне жеље; укроти тело наше и росоносним дахом Својим угаси пламен страсти, којим се помрачује у нама драгоцени лик Божји; одагнај из нас дух лености, мрзовоље, властољубља и празнословља, а подај нам дух љубави и трпљења, дух кротости и смирења, дух чистоте и правде, да бисмо, исправивши раслабљена срца и колена, вредно хитали путем светих заповести, и тако избегавајући сваки грех и испуњујући сваку правду, удостојили се добити крај миран и непостиђен, ући у Небесни Јерусалим, и тамо се поклонити Теби, уједно са Оцем и Сином, појући кроза све векове: Тројице Света, слава Теби!\n\nМОЛИТВА ПРЕСВЕТОЈ ТРОЈИЦИ\n\nПресвета Тројице, једносушна моћи, узроче свих добара, чиме ћемо Ти узвратити за све што си дала нама грешнима и недостојнима пре но што дођосмо на свет; за све што свакоме од нас дајеш сваки дан, и за оно што си свима нама припремила у будућем животу! Требало је стога да ти за толика доброчинства и доброте, благодаримо не само речима него поготову делима, држећи и испуњујући заповести Твоје; али ми, занети својим страстима и рђавим навикама, стрмоглависмо се од младости у безбројне грехе и безакоња. Зато ми нечисти и оскврнављени, не само нисмо били достојни јавити се пред трисветло лице Твоје, него ни име Твоје пресвето изговорити, да Ти сама ниси благоизволела, на охрабрење наше, објавити да, љубећи чисте и праведне, Ти и грешнике који се кају милујеш и милосрдно примаш. О свебожанствена Тројице, са висине свете славе Своје погледај на нас многогрешне, и нашу добру вољу прими уместо добрих дела, и подај нам дух истинског покајања, да бисмо, омрзнувши сваки грех, поживели у чистоти и правди до краја дана наших, творећи пресвету вољу Твоју, и славећи чистим мислима и добрим делима преслатко и величанствено Име Твоје. Амин."</item>
                 <item>"МОЛИТВА ПРВА СВЕТОМ НИКОЛАЈУ\n\nО, свехвални и свечесни архијереју, велики чудотворче, светитељу Христов оче Николаје, Божји човече и верни слуго, жељено биће, сасуде изабрани, чврсти стубе Цркве, пресјајни светилниче, звездо која обасјаваш и осветљаваш сву васељену. ти си праведник, узрастао си као палма посађена у дворима Господа свог, живео си у граду Миру, миром си замирисао и изливаш непресушно миро благодати Божје. Својим путовањем, пресвети оче, море си осветио, када многочудотворне мошти твоје путоваху у град Бари, да од истока до запада славе име господње. О, прекрасни и предивни чудотворче, брзи помоћниче, усрдни заштитниче, предобри пастиру који духовно стадо спасаваш од разноврсних опасности, тебе прослављамо и тебе величамо као наду свих хришћана, извор чудеса, покровитеља верних, премудрог учитеља, хранитеља гладних, радост уплаканих, одећу нагих, лекара болесних, крманоша морепловцима, ослободитеља сужњима, старатеља и заштитника удовица и сиротих, чувара целомудрија, кротког васпитача деце, окрепљење стараца, наставника постника, одмор трудбеника, изобилно богатство ништих и убогих. Услиши нас који ти се молимо и под окриље твоје прибегавамо, заузми се за нас пред Вишњим, и својим богопријатним молитвама измоли нам све што је корисно по спасење душа и тела наших. Помоћу твојом сачувај од сваке невоље свету обитељ ову, сваки град и село, и сваку хришћанску земљу, и људе што у њима живе, јер знамо, знамо да молитва праведнога може много помоћи на добро, а после преблагословене Дјеве Марије ми тебе праведника имамо као заступника пред свемилостивим Богом, и твоме усрдном посредништву и заступништву смирено прибегавамо . Преблаги оче, ти нас, као будни и добри пастир, сачувај од свих непријатеља, погибије, земљотреса, града, глади, поплаве, пожара, покоља, најезде туђинаца. И у свим нашим опасностима и невољама пружај нам руку помоћи, и отвори нам врата милосрђа Божјег, јер смо због мноштва неправди наших недостојни гледати висину небеску, оковани смо оковима греха, те никада не сатворисмо вољу Створитеља нашег, нити одржасмо заповести Његове. Тога ради преклањамо пред Творцем нашим колена скрушеног и смиреног срца нашег, и просимо твоје очинско посредовање пред Њим, помози нам, угодниче Божји, да не изгинемо са безакоњима нашим, избави нас од сваког зла и од сваке напасти, упути ум наш, и укрепи срце наше у правој вери, да бисмо твојим посредовањем и заузимањем остали непотамањени ни ранама, ни опасностима, ни помором, нити икаквим гневом Саздатеља нашег. И да тако у миру проживимо овдашњи живот, и удостојимо се видети добра на земљи живих, славећи Оца и Сина и Светога Духа, Једног у Тројици слављеног и обожаваног Бога, сада и увек и кроза све векове, Амин.\n\nМОЛИТВА ДРУГА СВЕТОМ НИКОЛАЈУ\n\nО, свесвети Николаје, прекрасни угодниче Господњи, наш усрдни заступниче, и свуда у невољама брзи помоћниче, помози мени грешном и утученом у овом садашњем животу, умоли Господа Бога да ми опрости све грехе моје које од младости своје починих у целом животу мом, делом, речју, мишљу и свим чулима својим, и при исходу душе моје помози мени кукавном, умоли Господа Бога, Саздатеља свих твари, да ме избави ваздушних митарстава и вечних мука, како бих свагда прослављао Оца и Сина и Светога Духа, и твоје милостиво посредовање, сада и увек и кроза све векове. Амин.\n\nМОЛИТВА ТРЕЋА СВЕТОМ НИКОЛАЈУ\n\nО, свеблаги оче Николаје, пастиру и учитељу свих који са вером прибегавају твоме заступништву, и усрдном те молитвом призивају, брзо похитај, и избави стадо Христово од вукова који га растржу, и светим молитвама својим огради и сачувај сваку хришћанску земљу од побуна, земљотреса, најезде туђинаца и међусобног рата, од глади, поплаве, пожара, покоља и изненадне смрти, и као што си се смиловао на три човека што су били у тамници, и избавио их од царева гнева и посечења мачем, тако се смилуј и на мене који сам у тами грехова умом, речју и делом, и избави ме од гнева Божјег и вечне казне, да би ми, због твог посредовања и помоћи, и због Свога милосрђа и помоћи, Христос Бог подарио да тих и безгрешан живот проживим у овом свету, и да ме избави стајања с леве стране, а удостоји са свима светима стајања с десне стране. Амин."</item>
                 <item>"О, света мученице Марина, ти си била живи огањ вере у Господа Исуса Христа и због те вере си радосно и без страха пострадала и удостојила се да добијеш венац мучеништва од Самог Господа.\n\n Твојим светим подвигом, ти си за сва времена показала да се могу победити наши највећи непријатељи спасења - тело и ђаво.\n\n Зато ти је Господ подарио велику благодатну моћ да нам помажеш у многим невољама, а посебно у борби са злим демонским силама.\n\n Због тога, ми свегрешни и немоћни приступамо ти, света Марина, и просимо твоју благодатну помоћ.\n\n Помози нам да и ми победимо наше тело, које нас на безброј начина вара и коме у сваком захтеву попуштамо грешећи непрестано.\n\n Својим молитвама Господу учини да устанемо из блата у којем се ваљамо и да се очистимо од свих телесних нечистоћа кроз дубоко и искрено покајање, како би могли да поставимо добар почетак на путу спасења.\n\n Али те још више молимо да нам помогнеш у овој тешкој и крвавој невидљивој борби, коју водимо са духовима злобе и који су нас преварили и увукли у многе грехе, а да често тога ми нисмо ни свесни.\n\n Зато својим светим молитвама са Небеских висина одагнај све демоне који плету замке око нас и одводе са пута спасења.\n\n Они су својом злобом и лукавошћу у нама посејали и гордост, и себичност, и мржњу, и завист, и злобу, и властољубље, и сластољубље, и среброљубље и све друге страсти које су се у нама одомаћиле и постале као нека друга наша природа.\n\n Зато својом огњеном молитвом, мученице Марина, одагнај све те бесове који су се устремили на нас и помози да и ми устанемо против њих једним новим животом кроз Цркву Христову, кроз покајање, кроз врлински и непорочан живот.\n\n Помози да се у нама распали неугасиви огањ љубави Божије, којом си ти тако силно горела, па да трепетом бдимо над сваким својим делом и мишљу и да душу оградимо непрестаном молитвом и Богомислијем.\n\n Тада ће демони бежати од нас са страхом и неће моћи много да нам нашкоде.\n\n Нека би твојим светим молитвама тако поживели до краја земног живота стремећи ка Вишњем свету.\n\n А када једном са душама пређемо у царство духова, помози да слободни прођемо крај злих војски сатанских и да се удостојимо да са радошћу уђемо у светлост Царства Небеског, где све војске Анђела и свих Светих међу којима и ти лучезарно светлиш, света Марина, непрестано славе Пресвету и Животворну Тројицу, Оца и Сина и Светога Духа, сада и увек и у векове векова. Амин."</item>
                 <item>"О свештена главо, славни Чудотворче, Светитељу Христов Саво, првопрестониче Српске земље, хранитељу и просветитељу, благонадежни предстатељу свих хришћана пред Господом, теби припадамо и молимо се: дај нам да будемо учесници твоје љубави према Богу и ближњему, којом је душа твоја испуњена била за живота.\n\nОзари нас истином, просвети разум и срце наше светлошћу божанске науке, научи нас теби верно подражавати, Бога и ближњега љубити, и заповести Господње вршити непогрешно, те да будемо и ми чеда твоја не само по имену но целим животом својим.\n\nМоли се, свети Архијереју, за Свету православну Цркву и за Отаџбину своју земаљску која те увек с љубављу поштује. Призри благодушно на сваку душу твојих верних чада, који траже милост твоју и помоћ. Буди нам свима у болестима исцелитељ, у тузи исцелитељ, у жалости посетитељ, у бедама и уждама помоћник, а на смртном часу милостив покровитељ и заштитник да би помоћу твојих светих молитава и ми грешни удостојили се примити право спасење и наследити Царство Христово.\n\nО свече Божји, не постиди нашу душу коју на тебе силно полажемо, но јави нам своје многомоћно заступање, те да славимо и величамо Бога, дивнога у Светим Својим, Оца и Сина и Светога Духа, сада и увек и у векове векова. Амин."</item>
                 <item> "Свети Василије, велики угодниче Божији, помози свима па и мени.\n\n Велики бранитељу вере Православне, одбрани и нас који твоју Свету веру држимо, и с надом теби приступамо.\n\n Велики архијереју Божији, помоли се Богу Сведржитељу за све људе твоје, па на послетку и за мене недостојног и последњег.\n\n Тврдошки витеже и Острошки подвижниче, спасавај нас од беда видљивих и невидљивих.\n\n Запалила те је Српска земља као вечну свећу пред престолом Бога Живога, па нам сада осветли путеве и разагнај тугу.\n\n Молитвама и сузама загревао си хладну пештеру Острошку, па загреј сада Божијим духом и срца наша, да се спасемо и прославимо Бога свевишњега и тебе Свеца Божијега.\n\n Са свих страна света притицали су ћивоту твоме болни и невољни, и ти си им помагао: демоне одгонио, везе ђавоље раскидао, и здравље душевно и телесно људима даривао.\n\n Тако и сада помози, крштеним и некрштеним, као и увек, свима па и мени.\n\n Измиритељ си био завађене браће, измири и сада све завађене, збратими разбраћене, овесели тужне, укроти самовољне, исцели болне.\n\ns Свети Василије Чудотворче и Оче наш духовни, чуј и услиши чеда твоја духовна у Христу Исусу Господу нашем. Амин."</item>

                 <item> О, Пресвета и Премилостива Владичице Богородице!\n\n Клањамо се светој икони Твојој и смерно Те молимо: послушај глас мољења нашег, погледај жалости и недаће наше!\n\n Љубављу пребогата Мајко, притекни у помоћ нама беспомоћнима и умоли Сина Твога и Бога нашег да нас по човекољубивој милости Својој не погуби због безакоња наших.\n\n Од љубави и доброте Његове испроси нам, Владичице, телесно здравље, спасење душа, живот миран, земљу плодоносну, ваздух чист и благослов са висине за сва добра дела и подухвате наше.\n\n И као што си некада погледала на смерно славословље и појање послушника атонског пред пречистом иконом Твојом и послала му Ангела да га поучи песми којом Те Ангели славослове, тако и сада прими усрдно молитвословље наше које Ти приносимо, Царице Свеопевана!\n\n
Пружи ка Богу богоносне руке Своје на којима си Богомладенца Христа носила и умоли Га да нас избави од свакога зла.\n\n Покажи нам, Богородице, милост Своју: болесне исцели, жалосне утеши, невољне помози и удостој нас да живот свој побожно окончамо, да непостидан крај хришћански задобијемо, да Небеско Царство наследимо материнским заступништвом Твојим пред Тобом Рођеним, Христом Богом нашим, Коме приличи свака слава, част и поклоњење са Беспочетним Оцем и Пресветим Духом сада и увек и у векове векова. Амин. </item>

                 <item> Господе Исусе Христе, Сине Божији, помилуј ме грешног (грешну).\n\n

Пресвета Богородице, спаси ме грешног (грешну).\n\n

Господе Исусе христе, Сине Божији, ради молитава Пречисте Матере Твоје и свих светих, помилуј нас. Амин. </item>

                 <item> Предобри Боже , молим Те , искажи своју доброту свима,\n\n
који ме због Тебе љубе , који се за мене жртвују и
због мене трпе тјелесне и душевне боли.\n\n
Удијели снаге свима којима је потребна Твоја помоћ ,
услиши желље оних којима сам обећао да ћу се за њих молити
или за које сам дужан молити.\n\n
Ја их све љубим небески Отче , јер их Ти љубиш.\n\n
Ти си ми их дао као браћу и сестре у Христу и хоћеш
да их љубим као што их Ти љубиш.\n\n
Пошаљи нам свима свога Светога Духа љубави,
да бисмо у слози испунили Твоју свету вољу.

Амин. </item>

                 <item> Оче свети, Бесмртни, из кога излази сва доброта и благост, скришено Ти се молим за децу коју Си ми подарио да родим.\n\n
Сачувај их у Твојој милости и светости, да би се Твоје Име прослављало у њима.\n\n
Упути ме Твојом милошћу, како да их подигнем за слављење Твога Светог Имена, а на корист осталих људи.\n\n
Обдари ме потребним стрпљењем и снагом за то.\n\n
О Господе, просвети разум моје деце Твојом Премудрошћу, да науче душом и мишљу да Тебе воле.\n\n
Усади у срца њихова стах и одвратност према сваком пороку, да би могли ићи правим путем без гресности.\n\n
Украси душе њихове чистотом, добротом, понизношћу марљивошћу, стрпљењем и сваком врлином.\n\n
Чувај усне њихове од свих клевета и лажи.\n\n
Благослови моју децу, да би могли напредовати у врлинама и светости и расти под Твојом заштитом, а у љубави поштених људи.\n\n
Нека би њихови Анђели чувари били са њима и чували их у младости од варљивих помисли, злих и грешних кушања овога света и од замки нечистих духова.\n\n
А кад моја деца погреше пред Тобом, не орени Своје Лице од њих, него, према твоме великом Милосрђу буди милостив и њима, јер Ти си једини који чистиш људе од сваког греха.\n\n
Награди моју децу свим земаљским добрима и свим што им је потребно за спасење.\n\n
Счувај их од разјарености, гнева, несреће, зла и мука кроз све дане живота њиховог.\n\n
О, Добри Господе, ја Ти се молим, награди и мене радошћу и весељем од моје деце.\n\n
Сачувај ме у честитости и праведности да са својом децом могу стати пред Тебе у дан Страшног Суда Твога, и да Ти без стаха кажем: Ево ме Господе, са децом коју си ми дао, да заједно са њима величам Твоје најсветије Име Оца и Сина и Светога Духа, све док траје овог света.\n\n

АМИН. </item>

                 <item>  Господе Исусе Христе, Који си Сам био Дете, и Који си децу волео и благосиљао, помилуј и спаси децу нашег времена, да се некрштена крсте, а крштена дасе вером у Тебе и љубављу према Теби утврде.\n\n Спаси, Господе, ону децу коју њихови неверујући или зловерни родитељи кваре безбожјем или зловерјем и одвлаче их од Тебе, Који си једини Спас и Избавитељ њихов.\n\n Спаси, Господе, и ону децу коју бездушни зли учитељи, безбожни или зловерни, удаљују од Тебе Творца њиховог, и уводе у друштво душом огубаних.\n\n Спаси, Господе, ону децу чије чисте душе оскрвњује сваки неморална улици и разврат у позоришту, на телевизији и у биоскопу.\n\n Спаси их од ових нечистота.\n\n Спаси, Милостиви, и ону дечицу без родитеља која су пала под руку сурових старатеља, злих очуха и маћеха спаси их од слушања хулних речи и гледањазлих дела. Помози, Свемогући, да деца узрасту и сазру за синовство Божије и грађанство Небеског Града на вечно спасење, а у Твоју славу и хвалу. Амин.

Богородице Дјево, радуј се, благодатна Марија! Господ с Тобом, Благословена си Ти међу женама и благословен плод утробеТвоје, јер си Спаса родила душа наших!</item>

                 <item> (ова молитва се чита пре читања Св. Јеванђеља и Житија Светих)\n\n

Господе Исусе Христе, учитељу мудрост, молим Ти се, отвори очи срца мога, да бих слушао реч Твоју и разумео је, и творио свету вољу Твоју која јеу њој откривена нама грешним и безумним људима.\n\nГосподе Боже Спаситељу мој, пошто си дошао на земљу да тражиш и спасеш пропале, не скривај од мене заповести Своје, јер и ја пропадам у тами незнања закона Твога: него отвори очи ума мога да бих разумео чудеса учења Твога, и кажи ми непознатости и тајне премудрости Твоје.\n\n У Тебе се уздам, Боже мој, да Ти светлошћу знања Свога просветлиш ум мој и разум, да бих не само читао написано него га и вршио. Молим Ти се, и са сузама припадајући вапијем Ти: Господе, просветли ме, научи ме, уразуми ме, да свету реч Твоју и Житија Светитеља Твојих читам не на грех, наго на обновљење и просветљење, на освећење и спасење душе своје, и на наслеђе вечнога живота. Амин. </item>

                 <item>  Царе небески,\n
утешитељу душе истине\n
који си свуда и све испуњаваш,\n
ризницо добара и даваоче живота,\n
дођи и усели се у нас,\n
и очисти нас од сваке нечистоте,\n
спаси, Благи, душе наше.\n
Јер си ти истинита светлост која испуњава све и сва и теби пева сва твар у све векове векова.\n
У име Оца и Сина и Светога духа сада и увек у векове векова Амин.</item>

                 <item>  Спаси Господе и помилуј родитеље моје ( имена), браћу, сестре и сроднике моје по телу и све ближње рода мога и подари им мирна Твоја блага.\n

Спаси Господе и помилуј старе и младе, убоге и сироте, удовице, болесне и жалосне, који су у беди и невољи, у тамници и ропству.\n

Сачувај Боже све оне које због Тебе и вере православне гоне незнабошци, безбожници и јеретици. Посети их, укрепи, утеши и силом својом подај им ускоро избављење и слободу.\n

Спаси Господе и помилуј све оне који нас мрзе и вређају и чине нам сметње, не дозволи да пропадну због нас грешника.\n

Просвети светлошћу Твога познања оне који, заслепљени секташким онбманама, одступише од православне вере. Приведи их Твојој светој апостолској Цркви. Амин.</item>

                 <item>  Тропар, глас 2:\n\n

Ти који си Пут и Истина, Христе, пошаљи сада за сапутника Ангела Свога слугама Својим (имена), као некада Товији, да их чува и неповређене сачува од свакога зла и у свакој доброј срећи на славу Твоју, молитвамаБогородице, једини Човекољупче.\n\n

Кондак, глас 2:\n\n

Луки и Клеопи сапутник си био, ходи и сада заједно са слугама Својим (имена) који на путу крећу, од сваке их зле напасти избављајући. Јер Ти као Човекољубац све можеш.\n\n

Молитва:\n\n

Господе Исусе Христе,Боже наш, Истинити и Живи, Који си изволео да путујеш са тобожњим оцем Својим Јосифом и Пречистом Дјевом Мајком Својом у Египат и Који си сапутник Луки и Клеопи био! И сада Те смерно молимо, Владико Пресвети, са слугама Својим (имена) путуј благодатно. И као слуги Твоме Товији Ангела Чувара нам пошаљи, да нас чува и избавља од свакога злог нападаја видивих и невидивих непријатеља, и да нас на испуњавање заповести Твојих упућује и да нас мирно и добросрећно и здраво проведе и безметежно кући врати. И дај слугама Твојим (имена) да сву своју добру намеру за благоугађање Теби добросрећно у славу Богу испуне. Јер Твојеје да милујеш и спашаваш нас и Теби славу узносимо са Беспочетним Оцем Твојим и са Пресветим и Благим и Животворним Твојим Духом, сада и свагда и у векове векова. Амин.</item>

                 <item>  Понедељак\n\n

Светом Архангелу Михаилу\n\n

Свети Архангеле Михаиле, одагнај од мене духа лукавог који ме искушава. О, велики Архистратиже Божји Михаиле - победниче демона! Победи и уништи све моје видљиве и невидљиве непријатеље, и умоли Господа Сведржитеља, да ме спаси и одбрани од сваке болести, смртоносне ране и изненадне смрти, сада и увек и у векове векова. Амин.\n\n

Уторак\n\n

Светом Архангелу Гаврилу\n\n

Свети Архангеле Гавриле, који донесе неизречену радост са неба Пречистој Деви, испуни радошћу и весељем срце моје гордошћу испуњено. О, велики Архангеле Божји Гавриле, ти си благовестио Пречистој Дјеви Марији зачеће Сина Божијег. Објави и мени грешном страшни дан моје смрти, и умоли Господа Бога за моју грешну душу, да би ми опростио моје грехе; да ме не зароби лукави демон и овлада мноме. О, велики Архангеле Гавриле! Сачувај ме од свих невоља и свих болести, сада и увек и у векове векова. Амин.\n\n

Среда
\n\n
Светом Архангелу Рафаилу\n\n

О, велики Архангеле Божји Рафаиле, који си примио дар од Бога да исцељујеш болести, излечи неизлечиве људима ране срца мога и тела мога. О, велики Архангеле Божји Рафаиле, ти си путовођа, лекар и исцелитељ, руководи ме ка спасењу и исцели све моје душевне и телесне болести, и приведи ме Престолу Божјем, и умоли доброту Његову за моју грешну душу, да ми Господ опрости грехе моје и сачува ме од свих непријатеља мојих и злих људи, од сада и до века. Амин.\n\n

Четвртак\n\n

Светом Архангелу Урилу\n\n

Свети Архангеле Божји Уриле, Светлошћу Божанском озарени и преизобилно испуњени огњем пламене љубави, убаци искру тога огња у моје охладнело срце, а душу моју гресима помрачену светлошћу твојом озари. О, велики Архангеле Божији Уриле, ти си сијање огња Божанског и просветитељ оних који су помрачени гресима: просвети ум мој, срце моје, вољу моју силом Светог Духа, и управи стопе моје на стазу покајања, умоли Господа да ме избави од мука адских и од свих непријатеља видљивих и невидљивих, сада и увек и у векове векова. Амин.\n\n

Петак\n\n

Светом Архангелу Салатилу\n\n

Свети Архангеле Божји Салатиле, даруј молитву мени који ти се молим, научи ме молитви смиреној, скрушеној, усрдној и умилној. О, велики Архангеле Божији Салатиле, ти се молиш Богу за вернике, умоли доброту Његову за мене, да ме избави од свих невоља и искушења, болести, изненадне смрти и мука вечних, те да ме удостоји Царства Небеског са свима светима у векове векова. Амин.\n\n

Субота\n\n

Светом Архангелу Јегудилу\n\n

Свети Архангеле Божји Јегудиле, свагдашњи помоћниче свих који се подвизавају на путу Христовом, пробуди и мене из тешке лењости и подвигом добрим укрепи ме. О, велики Архангеле Божји Јегудиле, ти си ревносни заштитник славе Божје: ти побуђујеш на прослављање Свете Тројице; пробуди и мене од сна греховног, да бих славио Оца и Сина и Светога Духа, и умоли Господа Сведржитеља да сагради у мени чисто срце и дух прав обнови у утроби мојој, и да ме утврди Духом владалачким да бих се клањао духом и истином једином и истинитом Богу - Оцу и Сину и Светоме Духу, сада и увек и у векове векова. Амин.\n\n

Недеља\n\n

Светом Архангелу Варахилу\n\n

Свети Архангеле Божији Варахиле, који нам доносиш благослове од Господа, благослови ме да поставим добар почетак и исправим свој грешни живот, да бих у свему угађао Господу Спаситељу мом у векове векова. Амин.</item>

                 <item>  Молитва 1.\n\n

Света Петко, Божја светитељко, моли Бога за нас.\n Удостојила си се гледања лица Божја као чедо нашег народа, славна Петко светитељко, па имамо слободу теби говорити, сродници нашој, и тебе молити за спасење душа наших.\n Слава си и похвала Београду, где чудотворна вода твоја привлачи множине многе, као негде Витезда, и даје слепима вид, узетим здравље, малаксалим снагу, и свима бодрост и радост, Христова девице, наша помоћнице.\n Буди и надаље стража нашем престоном граду, и утврди га у Православљу, помози верницима, подигни недужне и тужне а усопштим родитељима нашим, браћи и деци, измоли вечни покој и вечно спасење, света Петко, Божја светитељко.\n Свима помози, па и мени не одмози. Добре у добру сложи, и свако им добро умножи. Да се кроз тебе прослави Бог у Тројици, навек века. Амин.\n\n

Молитва 2.\n\n

Преподобна мати наша Параскево, чудотворна помоћи наша: молимо Те из ове долине плачевне, погледај нас грешне, и духовно нејаке са горњих небеских висина.\n Обриши сузе уплаканих, ублажи болове болесних, утеши срца тужних и невољних. Испуни молбе и жеље оних који Ти се од срца моле.\n Помоли се мати за све који Ти долазе у храм Твој на Калемегдану, захватајући свету воду са живог извора Твога, Теби Мати посвећеног.\n Преподобна мати Параскево, погледај на напаћене све болесне, на маловерне и неверне: Помози, мати, Твојим слављеницима и свим монахињама које носе Твоје свето име.\n Помози, света Петко, свим Хришћанима, помози онима који завет монашки пред Тобом дадоше и Тебе мати у заштиту узеше.\n Помоли се,мати Параскево, Царици Небеској Пресветој Богородици да нас она води стазом спасења, да она моли Сина Свога Господа Исуса Христа, да нас све удостоји да станемо Њему са десне стране на Суду Његовом, да би спасли душе своје и својих упокојених очева и матера, свих духовника наших који нас спасењу водише и добар нам пример оставише. Амин.</item>

                 <item> О прехвални и предивни пророче Божији Илија,\n\n који си засијао на земљи животом равноангелским,\n\n ватреном ревношћу према Господу Богу Сведржитељу,\n\n знамењима и преславним чудима,\n\n затим по узвишеној Божијој милости према теби надприродно узнесен телом на небо на огњеним колима,\n\n удостојивши се говорити са Спаситељем света преображеном на Тавору,\n\n и сада стално пребиваш у рају и стојиш пред престолом Небеског Цара.\n\n Услиши нас грешне и некорисне који сада стојимо пред твојом светом иконом и усрдно прибегавамо твоме заступништву.\n\n Моли за нас човекољупца Бога да нам дарује дух покајања и опроштај наших грехова и својом свесилном благодаћу да нам помогне да оставимо пут. </item>

                 <item>  Боже вечни, који си род људски избавио од робовања ђаволу, избави и мене, слугу Твога, од сваког дејства нечистих духова.\n\n Нареди злим и нечистим дусима и демонима да одступе од душе моје, и да не бораве нити се скривају у мени, него нека ради светог Имена Твог, и јединородног Сина Твог, и Животворног Духа Твог, беже од створења руку Твојих и да будем очишћен од сваког искушења ђаволског, да би свето и праведно и побожно поживео, удостојаван пречистих Тајни јединородног Сина Твог и Бога нашег, са којим си благословен и препрослављен, са пресветим и благим и животворним Твојим Духом, сада и увек и у векове векова. Амин.</item>

                 <item> Помени, Господе, оце и браћу нашу уснуле у нади на васкрсење у живот вечни, и све упокојене у побожности и вери, и опрости им свако сагрешење, хотимично и нехотимично, што сагрешише речју, или делом, или мишљу.\n\n И усели их у места светла, у места свежине, у места одмора, одакле одбеже свака мука, жалост и уздисање, где гледање лица Твога весели све од века свете Твоје.\n\n Даруј им царство Твоје и учешће у неисказаним и вечним Твојим добрима, и наслађивање у Твом бесконачном и блаженом животу.\n\n Јер си Ти живот, и васкрсење и покој уснулих слугу Твојих, Христе, Боже наш, и Теби славу узносимо са беспочетним Твојим Оцем и Пресветим, и Благим, и животворним Твојим Духом, сада и увек и увекове векова. Амин. </item>

                 <item>  Молитва за помирење оних који су у завади\n\n

Владико, Човекољупче, Царе векова и добара Дароватељу, који си непријатељства преграду разорио и мир подао роду људскоме, даруј и сада мир слугама Својим (имена): укорени у њих страх Свој и међусобну љубав утврди, угаси сваку распру, одузми од њих све саблажњиве несугласице. Јер Ти јеси Мир наш и Теби славу узносимо, Оцу и Сину и Светоме Духу, сада и свагда и у векове векова. Амин.\n\n

Молитва за умножење љубави\n\n

Господе, који си заповест нову дао ученицима Твојим да љубе друг друга, обнови исту и упечати у душе и срца наша благодаћу пресветога Духа Твојега, како би се бринули: не како ћемо себи угодити, но Теби, и послужити ближњем на корист и спасење: молимо Ти се, Благодатељу милостиви, услиши и милостивно погледај.\n\n

Да будемо савршени у љубави Твојој, Боже наш, да имамо нелицемерну љубав ка ближњем, принуди нас, Господе, благодаћу Твојега Духа. Ко мисли да има љубав према Теби, а брата својега мрзи, лажа је, и у тами ходи. Зато, Милостиви, разгори душе и срца наша на љубав према Теби и према браћи – молимо Ти се, као милостив услиши и као преблаг помилуј.</item>

                 <item>  Молитвама Светих Отаца наших, Господе Исусе Христе, Боже наш, помилуј нас. Амин!\n\n

-Небесни Царе\n\n

-Свјати Боже\n\n

Слава... и у векове векова. Амин!\n\n

-Оче наш\n\n

Господе помилуј (12 пута)\n\n

Ходите, поклонимо се Цару нашем Богу! Ходите, поклонимо се и припаднимо Христу Цару нашем Богу! Ходите, поклонимо се и припаднимо самоме Христу, Цару и Богу нашем.\n\n

Псалам 50;\n\n

Тропар: Добросрдни и једини милостиви Господе, који имаш чашу непресушну дарова, дај и мени жедном да захватим воду за опроштај грехова.\n\n

Слава Оцу...векова. Амин!\n\n

Дјево чиста, палато Христова, молим те да моју душу, ослабљену грехом, учиниш домом Пресветога Духа, водом са животворног извора, да бих те благодарно славио.\n\n

ГОСПОДЕ ПОМИЛУЈ (30 ПУТА)\n\n

Господе Исусе Христе Боже наш, који си један са беспочетним и бесмртним Tвојим Оцем, и који си увек заједно са беспочетним и вечним Твојим Светим Духом и који си Својим пречистим и Светим Крштењем осветио ову воду, и сада освети нас грешне и недостојне слуге Твоје, који те призивају.\n\n

Ти сам, Господе, учини сада да ова Света вода, освећена присуством и благодаћу Твога Светог Духа, буде у мени, слузи Твоме, који од ње пије, на просвећење душе, освећење тела, умртвљење страсти, одбацивање лукавих помисли, одбацивање и чување од сваке сатанске напасти, исправљање живота и учвршћивање у творењу заповести Твојих и на сваку спасоносну корист.\n\n

Тако да благодаћу ове Свете воде будем заклоњен од сваког сатанског насртаја, и останем неповређен, на славу Твога преблагога и најсветијег Имена. Молитвама Пресвете и славне Владарке наше Богородице и Приснодјеве Марије и свих Светих Твојих. Амин!\n\n

Тропар: За време Твог крштења у Јордану засведочено је поклоњење Светој Тројици. Јер глас Очев сведочио је о Теби, назвавши Те љубљеним Сином, а Дух у виду голуба објављиваше истинитост тих речи. Христе Боже који си се јавио и свет просветио, слава Ти!\n\n

Слава...у векове векова. Амин!\n\n

Кондак: Данас си се Господе јавио васељени и светлост Твоја обасја нас, који Ти разумно певамо: Дошао си и јавио се вечна Светлости!\n\n

Сада се пије вода, у три гутљаја. Први гутљај: У име Оца; Други: И Сина; Трећи гутљај: И Светога Духа! У ЈУТРО НА ТАШТЕ СРЦЕ!!!\n\n

Слава неисказаној и неиспитаној доброти, слава неизмерном и кротком дуготрљењу, слава Твоме милосрђу што си сада и мене грешнога и недостојнога слугу Твога, удостојио да пијем од ове освећене и Свете воде.\n\n

Ради тога окрепи живот мој, сачувај ме неповређенога, учини да ме не обману непријатељи и да не будем заробљен нечистим помислима. Него ме обновљеног управи по Твојој вољи и оснажи за добра дела.\n\n

Удостој ме да се неосуђено причестим и светим, бесмртним и животворним Тајнама Твојим, за опроштење грехова и на живот вечни. Јер си Ти радост душа наших и Теби славу узносимо са беспочетним Твојим Оцем и пресветим и благим Твојим Духом, сада и увек и у векове. Амин!\n\n

-ДОСТОЈНО;\n\n

.Слава Оцу...и у векове векова. Амин!\n\n

-Господе помилуј (3 пута);\n\n

ОТПУСТ: Господе Исусе Христе Сине Божији, ради молитава пречисте Твоје Матере, преподобних и богоносних Отаца наших и свих светих, спаси ме грешног. Амин!</item>

                        <item> \tМОЛИТВА ЗА ОТВОРЕЊЕ УМА\n\n

Господе Исусе Христе, учитељу мудрости, молим Ти се, отвори очи срца мог, да бих слушао реч Твоју и разумео је, и творио свету вољу Твоју која је у њој откривена нама грешним и безумним људима. Господе Боже Спаситељу мој, пошто си дошао на земљу да тражиш и спасеш пропале, не скривај од мене заповести Своје, јер и ја пропадам у тами незнања закона Твога, него отвори очи ума мога да бих разумео чудеса учења Твога, и кажи ми непознатости и тајне мудрости Твоје. У Тебе се уздам, Боже мој, да Ти светлошћу знања Свога просветиш ум мој и разум, да бих не само читао написано него га и вршио. Молим ти се, и са сузама припадајући вапијем Ти: Господе, просвети ме, научи ме, уразуми ме, да свету реч Твоју и житија Светаца Твојих читам не на грех, него на обновљење и просвећење, на освећење и спасење душе моје, и на наслеђе вечнога живота. Амин.\n\n



\tМОЛИТВА ФИЛАРЕТА, МИТРОПОЛИТА МОСКОВСКОГ ЧУДОТВОРЦА\n\n

Господе, не знам шта да молим од Тебе. Ти једини знаш шта је мени потребно. Ти љубиш мене више него што ја умем љубити себе. Оче, дај слуги Твоме оно што ја сам и искати не умем. Не усуђујем се искати ни крст, ни утеху, само стојим пред Тобом: срце је моје отворено Теби. Ти видиш потребе, које ја не знам: види и поступи са мном по милости Својој. Порази и исцели, обори и подигни ме; ништаван сам и нем пред светом вољом Твојом и недокучивим за мене судовима Твојим. Приносим себе на жртву Теби; предајем се Теби. Немам жеља, осим жеље да испуним вољу Твоју. Научи ме молити се. Сам у мени моли се. Амин.\n\n



\tСВАКОДНЕВНА МОЛИТВА\n\n

Господе, дај ми да мирно примим све што ми данашњи дан донесе и да се потпуно предам Твојој светој вољи. Упућуј ме и помажи сваког часа у току овог дана. Било какве вести да добијем, научи ме да их примам мирно и с чврстим уверењем да све бива по Твојој светој вољи. Управљај мојим мислима и осећањима у свим делима и речима. Не допусти да у непредвиђеним случајевима заборавим да све долази од Тебе. Научи ме да се правилно односим према својим родитељима и својим ближњима, да никог не разгневим и не ожалостим. Господе, дај ми снаге да поднесем замор данашњег дана и све што се у току дана догоди. Управљај мојом вољом и научи ме да се молим, да верујем, да се надам, да трпим, праштам и волим. Господе, дај да будем оруђе Твога мира: да тамо где је мржња сејем љубав, где је вређање – праштање, где је раздор – слогу, где је очајање – наду, где је тама – светлост, где је жалост – радост.\n

О, Божански Учитељу, немој никада да мене теше, него да ја друге тешим; немој да мене разумеју, него да ја друге разумем; не да мене љубе, него да ја друге љубим. Јер, када праштамо, онда се нама прашта, када дајемо, онда добијамо, а када умиремо, онда се рађамо за живот вечни.\n

Душе Свети, буди ми на помоћи да данашњи дан посветим Господу и Спаситељу.\n

Господе Исусе Сине Божији, боље је не живети, него живети без Тебе и против Тебе. Захваљујем Ти, Боже, за дар овога дана и за све добро које ћеш ми помоћи да данас учиним.\n

Избави ме, милостиви Боже, од жеље за угодношћу и удостој ме да у сваком тренутку будем спреман да се ради Тебе и ближњега одрекнем себе, јер си ми за ту службу и дао живот. Помози ми да одбацим од себе све што није Твоје, а што је Твоје да примим у дубокој вери, нади и љубави. Дај ми храбрости да Ти постојано служим: да ставим правду изнад користи, да ставим остварење племенитих дела изнад тренутних задовољстава, да ставим друге изнад себе, и испуним Твоју заповест о љубави. Учини да светлост Твоје лепоте, доброте и љубави засија у мојој души. Амин.\n\n



\tМОЛИТВА ПОКАЈНИКА, СВЕТОГ СИМЕОНА НОВОГ БОГОСЛОВА\n\n

Господе, Ти све видиш, и нема ничега што Ти не би видео. Ја, иако сам дело руку Твојих ипак нисам чинио дела по заповестима Твојим, него сам по великом безумљу свом чинио свако зло, не помишљајући да си Ти, Творац мој и Бог, колико добар толико и правосудан. А сада, сетивши се тога, мене спопада страх, и ја не знам шта да чиним. Осећам осуду Твоју, и не налазим речи оправдања у устима својим. Немам никакве врлине и нисам учинио никакво дело покајања, које би заслуживало да ми се због њега опрости макар једна празна реч уста мојих. Осим тога, и онај који има све врлине и чини сваковрсна добра дела, чини то као слуга и дужник; у свему томе он неће наћи откуп за Грех свој: ту једино милост Твоја притиче. Грех је смрт, и ко од оних који су кроз њега умрли може васкрснути самог себе? Ваистину нико. Једини си Ти умро и васкрсао, зато што греха ниси учинио и превара се не нађе у устима Твојим. И ето, Господе Сведржитељу, починивши много злих дела, ја се кајем. Али само покајање немоћно је да ме оправда. Покајање је познање грехова својих, а скида их милост Твоја. Ти видиш, Сведржитељу Господе, да ја сада ништа немам осим тела; но за мене нема никакве користи од тога што сам оставио свако богатство. Ја сам сав – једна рана; у мени није остало никакве наде на спасење, и пакао је готов да ме прогута живог. Ти ме једини можеш спасти и излечити патње срца мога. Рука Твоја може све; она досеже до самих дубина бездана, и све бива по мигу Твоме. Не усуђујем се говорити: помилуј ме, Господе! Јер сам недостојан милости Твоје, као онај који с правом заслужује сваку муку. А Ти, Господе, знаш све, и како зна Човекољубље Твоје поступи са мном, недостојним и самог живота. Да буде света воља Твоја у свему. Амин.</item>
                        <item> Христе Боже, коме се у свако време и сваког часа клањају и кога славе на небу и на земљи, дуготрпељиви, многомилостиви, многосажаљиви, који преведнике љубиш, а грешнике милујеш и све зовеш спасењу обећањем будућих добара. Ти, Господе, прими и наше у овај час молитве и управи живот наш заповестима Твојим, душе наше освети, тела очисти, расуђивања исправи, мисли разбистри и избави нас од сваке жалости, зла и бола; огради нас светим Твојим анђелима, да њиховим мноштвом чувани и вођени стигнемо до јединства вере и познања неприступне Твоје славе, јер си благословен у векове векова. Амин.</item>
                        <item> Многомилостиви Господе, Ти који си и Сам рекао да без Тебе не можемо чинити ништа добро, буди и мени милостиви помоћник и учини да овај рад мој и дело које започињем буде по вољи Твојој светој. Дај, Господе, љубитељу поштених трудбеника и добротворних радника, да благодат Духа Твога Светога, укрепи ово дело руку наших, да оно буде на славу светог имена Твог, а на корист и добро наше и ближњих наших. Јер се свако добро дело утврђује вољом Твојом и благословом Твојим, Благословени Господе, водитељу нашега спасења и напретка. Благослови стога, Господе, да овај рад наш успешно приведемо крају и завршетку, на славу светога имена Твог и на спасење душа и тела наших. Теби, Даваоче свакога добра, и Делатељу нашега спасења, слава и хвала у све векове. Амин.</item>
                        <item> Нека је благословено свето име Твоје, Господе Исусе Христе, Боже и Спасе наш, који си укрепио наше слабе снаге да данас завршимо овај посао наш и труд наш. Ти си, Христе Многомилостиви, пуноћа свакога добра и награда свакога богоугодног труда и рада: испуни радошћу и весељем срца наша и дела руку наших укрепи и благослови, на славу светога имена Твог, и Беспочетног Оца Твог, и Божанског Духа Твог. Амин.</item>
                        <item> Оче наш који си на небесима,\n
да се свети име Твоје,\n
да дође царство Твоје,\n
да буде воља Твоја и на земљи као на небу;\n
хлеб наш насушни дај нам данас;\n
и опрости нам дугове наше\n
као што и ми опраштамо дужницима својим;\n
и не уведи нас у искушење,\n
но избави нас од злога.\n\n

Јер је Твоје Царство и Сила и Слава\n
сада и увек и у векове векова.</item>
                        <item> Господе Исусе Христе, Сине Божији, помилуј ме грешног (грешну).</item>
                        <item> Царе небески, Утешитељу,\n
Душе истине,\n
који си свуда и све испуњаваш,\n
ризницо добара и даваоче живота,\n
дођи и усели се у нас,\n
и очисти нас од сваке нечистоте\n
и спаси, Благи, душе наше.</item>
                        <item> Ти си Господе, својом мудрошћу створио свет и учврстио си небеса разумом. Поставио си заповести своје као светила у тами и науком својом си као светлошћу обасјао свет. Даровао си нам живот и љубављу си нас неговао, да бисмо узрастали у разуму.\n\n

Али ми попалисмо своје свеће и одлутасмо за жељама срца свога у мрак, уздајући се у свој помрачени разум. Свећом ума свога тражисмо сунце мимо тебе, и то тамо где оно залази. Идосмо у школу код оних који пропадају и учисмо се код оних који не граде већ отимају. Прависмо се важни и желесмо да оставимо утисак на оне који Духа немају. Уместо страха твога изабрасмо сујету и постасмо дрски пред народима и поглаварима земаљским.\n\n

Ти си Господе, рекао: „Умолићу Оца и даће вам Утешитеља, Духа Истине, кога свет не може примити јер га не види, нити га познаје!” А ми, тражисмо да пронађемо међу народима, државама и светским организацијама све наше пријатеље и непријатеље. Заборависмо да нам никада није био пријатељ онај који нас је одвраћао од Тебе или који нам је говорио: „После, после ћеш мислити на Бога, и сутра га можеш славити, а данас треба преживети; имаш преча посла!” Он зна да нам је сваки дан од Тебе и желео би да нам га украде јер, нас без Тебе не би ни било, ни јуче ни данас ни сутра.\n\n

Заповедио си нам да поштујемо оца свога и не одбацујемо савет мајке. Али ми помислисмо да су туђи оци мудрији од наших. Окренусмо леђа Светоме Сави, развалисмо ограду тора твога и у заблуделости се питасмо – зашто си нас оставио? Стидосмо се честитости и хвалисмо се дрскошћу. Прависмо гозбе када се пости и трговасмо у време када Ти се моли. Од оних који живе у истини постадосмо као они који се свађају око ње, истерујући замишљену правду. Уместо да се трудимо да постанемо бољи, ми желесмо да постанемо већи. Уместо да смиреног ума и срца тражимо Твоју заштиту, ми постасмо дрски у безакоњу. Уместо врлине желесмо част и уместо смирења борисмо се за власт. Због сујете наше заборависмо на хришћанску честитост и достојанство па превртасмо по светским ђубриштима не хајући што у своме дворишту имамо благо закопано.\n\n

Тако смо од витезова постали мангупи и од племића најамници. Презресмо безазленост и поштење – као да је то за кукавице и слабиће, и од домаћина постадосмо скоројевићи. Од себичних се научисмо да себе хвалимо а другима приговарамо, не штедећи и не поштујући ни старијег ни млађег.\n\n

У гордости својој прогласисмо све око нас за ненормално како бисмо оправдали све своје грешке и стално захтевали посебне повластице. Утишасмо савест нашу стотинама изговора јер се приближисмо лукавости више него врлини.\n\n

Зато нас Господе, не остави делима руку наших и плодовима путева наших, јер вребасмо своју крв и прависмо заседе својој души. Ногама брзим трчасмо на зло и постависмо замке на своме путу. Уздасмо се у пријатеље и у памет нашу, уместо у тебе, Господе. A, oни су као облак тмурни који се разиђе и нестане га.\n\n

А Ти си Господе, штит безазлених и богатство праведних. Ти си нас од праха земаљског створио и удахнуо си Духа твога у нас. Даровао си нас животом и милошћу и старао се о нама до данашњег дана. Зато и сада погледај на нас, опрости нам грехе и уклони безакоња наша. Исправи пут наш да ходимо у истини твојој, јер је још мало дана наших, Господе. Немој нас предати неправеднима и немој нас бацити у руке безбожнима. Јер ће светлост њихова постати тама и нестаће гордост њихова као трулеж. Јер, лицемери неће стајати пред тобом Боже, нити ће ти ласкави служити. Варалице се уздају у таштину и она ће им бити плата. Изгладнеће сила њихова и стазе њихове ће покрити мрак.\n\n

Смилуј се на нас Боже, избави нас Искупитељу наш. Даруј нам разум да примамо савет како не бисмо ходили у пропаст. Пошаљи нам смирење које рађа мудрост и научи нас безазлености која води у правду, да бисмо се избавили од смрти. Омекшај срца наша Добри, да бисмо задобили љубав твоју и прими нас који ти се молимо, јер иако сагрешисмо ипак не одступисмо од Тебе, него се Теби јединоме клањамо, Оцу и Сину и Светоме Духу, сада и стално и у векове векова. Амин!</item>
                        <item> Молитва Старца Никона Јерусалимца, Горички зборник, XV век\n\n

Прими свеблагомоћна, Пречиста Владичице Богородитељко, часне дарове. И теби јединој прикладне, од нас недостојних слугу Твојих; од свих покољења изабрана, која си се од свих створења небеских и земаљских узвишенија јавила, светија од херувима, и од серафима славнија, од памтивека скривена тајна, и анђелима непозната, која си од анђела радост примила!\n\n

Коју похвалу да ти принесемо, Пречиста? Како да те назовемо, Богородице?\n\n

Јер Пророчких речи сагласје слушали смо ми о Теби, анђелско стајање пред Тобом [гледали] са страхом и трепетом, чедно [родивши (зачелом)], јер носиш тело човечје [примившега] и оног који носи све и сва, и који је проповеди свих светих о теби испунио. Владичице, не презри мало мољење моје, сагрешисмо, да не погинемо.\n\n

Ти си заступница роду човечијем, јер си родом милостива и која си милостивога родила. Пречисте усне отвори и милостивом молитвом умоли Га за нас.\n\n

Ти која си чистија од сунца и која си засијала да нас огрејеш, нас који седимо у тами, Твоје најмилостивије заступништво пред Њега стављамо, да нас пречистим Твојим молитвама избави оне грозне и страшне муке у Дан његовог [другог] Доласка.</item>
                        <item> Верујем у једнога Бога Оца, Сведржитеља, Творца неба и земље и свега видљивог и невидљивог.\n\n
И у једнога Господа Исуса Христа, Сина Божијег, Јединородног, од Оца рођеног пре свих векова; Светлост од Светлости, Бога истинитог од Бога истинитог; рођеног, не створеног, једносуштног Оцу, кроз Кога је све постало;\n\n
Који је ради нас људи и ради нашега спасења сишао с небеса, и оваплотио се од Духа Светога и Марије Дјеве, и постао човек;\n\n
И Који је распет за нас у време Понтија Пилата, и страдао и био погребен;\n\n
И Који је васкрсао у трећи дан, по Писму;\n\n
И Који се вазнео на небеса и седи са десне стране Оца;\n\n
И Који ће опет доћи са славом, да суди живима и мртвима, Његовом царству неће бити краја.\n\n
И у Духа Светога, Господа, Животворног, Који од Оца исходи, Који се са Оцем и Сином заједно поштује и заједно слави, Који је говорио кроз пророке.\n\n
У једну, свету, саборну и апостолску Цркву.\n\n
Исповедам једно крштење за опроштење грехова.\n\n
Чекам васкрсење мртвих.
И живот будућег века. Амин!</item>
                        <item> Молитва #1\n\n

Анђеле Божији, Чувару мој свети, који си ми од Бога дат као заштитник, просвети ме данас и сачувај од сваког зла, ка добрим делима упути и на пут спасења управи ме. Амин.\n\n



Молитва #2\n\n

Анђеле Христов, чувару мој свети и покровитељу душе и тела мога, опрости ми све што Ти сагреших у данашњи дан и избави ме од свакога зла непријатељског ми противника, да не бих никаквим грехом разгневио Бога мог, но моли се за мене грешног и недостојног слугу, да ме покажеш достојна доброте и милости Свесвете Тројице и Матере Господа мога Исуса Христа и свих Светих. Амин.\n\n



Молитва #3\n\n

Свети Анђеле Христов, падајући ничице пред тобом молим ти се, Чувару мој свети, који си мени грешноме дат од светога крштења, да ми чуваш душу и тело. Својом лењошћу и својим рђавим навикама ја разгневих твоју пречисту светлост, и отерах те од себе свим гадним делима, лажима, клеветама, завишћу, осуђивањем, охолошћу, непокорношћу, мржњом на браћу, злопамћењем, среброљубљем, прељубом, јарошћу, тврдичлуком, ненаситим преједањем, опијањем, брбљањем, рђавим и лукавим мислима, гордељивошћу, и похотљивим беснилом, имајући вољу за сваку телесну пожуду. О, да зле наклоности моје, какве нема ни у неразумних животиња! Та како можеш погледати на мене, или приступити мени као смрдљивом псу? Каквим ћеш очима, Анђеле Христов, погледати на мене када сам се ужасно заплео у одвратна дела? Та како ћу већ моћи да молим опроштај за своја горка, зла и рђава дела, у која падам даноноћно и сваког часа? Но молим ти се, падајући ничице пред тобом, Чувару мој свети, смилуј се на мене грешног и недостојног слугу свог (име); буди ми помоћник и заштитник од мог злог противника, светим твојим молитвама, и учини ме учесником у царству Божјем са свима Светима, свагда, и сада и увек и кроза све векове. Амин.</item>
                        <item> Понедељак – Светом Архангелу Михаилу\n\n

Свети Архангеле Божији Михаиле, одагнај од мене духа лукавога који ме искушава. О, велики Архистратиже Божији Михаиле – победниче демона! Победи и уништи све моје видљиве и невидљиве непријатеље, и умоли Господа Сведржитеља, да ме спаси и одбрани од сваке болести, смртоносне ране и изненадне смрти, сада и увек и у векове векова. Амин.\n\n



Уторак – Светом Архангелу Гаврилу\n\n

Свети Архангеле Гавриле, који донесе неизречену радост са неба пречистој Деви, испуни радошћу и весељем срце моје гордошћу испуњено. О, велики Архангеле Божији Гавриле, ти си благовестио Пречистој Деви Марији о зачећу Сина Божијег. Објави и мени грешном страшни дан моје смрти, и умоли Господа Бога за моју грешну душу, да би ми опростио моје грехе; да ме не зароби лукави демон и овлада мноме. О, велики Архангеле Гавриле, сачувај ме од свих болести, сада и увек и у векове векова. Амин.\n\n



Среда – Светом Архангелу Рафаилу\n\n

О, велики Архангеле Божији Рафаиле, који си примио дар од Бога да исцељујеш болести, излечи неизлечиве људима ране срца мога и тела мога. О, велики Архангеле Божији Рафаиле, ти си путовођа, лекар и исцелитељ, руководи ме ка спасењу и исцели све моје душевне и телесне болести, и приведи ме Престолу Божијем, и моли доброту Његову за моју грешну душу, да ми Господ опрости грехе моје и сачува ме од свих непријатеља мојих и злих људи, сада и увек и у векове векова. Амин.\n\n



Четвртак – Светом Архангелу Урилу\n\n

Свети Архангеле Божији Уриле, светлошћу Божанском озарени и преизобилно испуњени огњем пламене љубави, убаци искру тога огња у моје охладнело срце, а душу моју гресима помрачену светлошћу твојом озари. О, велики Архангеле Божији Уриле, ти си сијање огња Божанског и просветитељ оних који су помрачени гресима: просвети ум мој, срце моје, вољу моју силом Светога Духа, и управи стопе моје на стазу покајања, умоли Господа да ме избави од мука адских и од свих непријатеља видљивих и невидљивих, сада и увек и у векове векова. Амин.\n\n



Петак – Светом Архангелу Салатилу\n\n

Свети Архангеле Божији Салатиле, даруј молитву мени који ти се молим, научи ме молитви смиреној, скрушеној, усрдној и умилној. О, велики Архангеле Божији Салатиле, ти се молиш Богу за вернике, умоли Доброту Његову за мене, да ме избави од свих невоља и искушења, болести, изненадне смрти и мука вечних, те да ме удостоји Царства Небеског са свима светима у векове векова. Амин.\n\n



Субота – Светом Архангелу Јегудилу\n\n

Свети Архангеле Божији Јегудиле, свагдашњи помоћниче свих који се подвизавају на путу Христовом, пробуди и мене из тешке лењости и подвигом добрим укрепи ме. О, велики Архангеле Божији Јегудиле, ти си ревносни заштитник славе Божије: ти побуђујеш на прослављање Свете Тројице, пробуди и мене, од сна греховног, да бих славио Оца и Сина и Светога Духа, и умоли Господа Сведржитеља да сагради у мени чисто срце и дух прав обнови у утроби мојој, и да ме утврди Духом владалачким да бих се клањао духом и истином једином истинитом Богу – Оцу и Сину и Светоме Духу, сада и увек и у векове векова. Амин.\n\n



Недеља – Светом Архангелу Варахилу\n\n

Свети Архангеле Божији Варахиле, који нам доносиш благослове од Господа, благослови ме да поставим добар почетак, и исправим свој грешни живот, да бих у свему угађао Господу Спаситељу моме у векове векова. Амин.</item>
                        <item> Молитва прва:\n\n

Благословен си Господе Боже отаца наших, који си нам даровао живот. Ти си Господе створио човека по лику своме и подобију, од душе разумне и тела благоликог, тако да тело служи разумној души. Ти си нас Господе сачувао од оних који лове душе наше, од многих замки лукавога и спасао си нас од многих искушења и опасности до данашњег дана. Зато, не дозволи Господе Боже наш, да будемо на спотицање и саблазан ближњима својим, већ да се покажемо слуге Твоје, да нам не буде узалуд благодат Твоја.\n\n

Наоружај нас оружјем праведности, у речи, делу и истини, подари нам силу кроз дуготрпљење у невољи. Да будемо широког срца: ако смо ожалошћени да будемо увек радосни; ако смо сиромашни да можемо обогатити друге, као они који ништа немају а све поседују у Теби Творцу и Оцу нашем.\n\n

Да се не упрежемо у исти јарам са незнабошцима, јер шта има праведност са безакоњем, какав је део верних са невернима и какво је слагање храма Божијег са идолима? А Ти си за слуге своје Господе рекао: Уселићу се у њих, живећу са њима, Бићу им Бог и они ће бити мој народ. Бићу вам Отац и ви ћете бити моји синови и кћери, говори Господ Сведржитељ, који је богат у милости.\n\n

Ради велике љубави којом си нас заволео, подари нам Господе да будемо достојни звања у које смо позвани, са сваком смиреношћу, кротошћу и дуготрпљењем, подносећи један другога у љубави, чувајући јединство у свези мира. Да не размишљамо телесно умом својим, и не будемо деца коју заноси сваки ветар људске обмане, већ да узрастамо истинито у љубави Онога који је Глава – Христос. Да не живимо као незнабошци у празноумљу, помрачених мисли и осећања, окамењеног срца и отуђени од Живота због незнања. Да не дајемо места ђаволу, као они који отупевши предадоше себе разузданости да чине сваку нечистоту са похлепом. Него да одбацимо старога човека који се распада у жељама варљивим и обучемо се у новога, који се обнавља по лику Онога који га је саздао. Да будемо међу собом благи, милостиви, праштајући један другом као што је Бог у Христу опростио нама. Да мислимо оно што је истинито и праведно, чисто и достојно љубави, што је на добром гласу и у врлини, што примисмо и научисмо од Отаца наших. Сети се, Господе Боже наш, родитеља наших који су нас одгајили, јер молитве родитеља учвршћују темеље домова. Амин.\n\n

Молитва друга:\n\n

Благословен си Господе Боже наш, Свештеноделатељу тајног и чистог брака и Законодавче телеснога, Чувару непропадљивости и добри Стројитељу свега животног. Ти си Господару у почетку створио човека и поставио га да влада творевином, и тада си рекао: Није добро да човек буде сам на земљи, да му створимо помоћника према њему; и узевши једно од ребара његових тада си створио жену, коју видевши Адам рече: ево сада кост од мојих костију, и тело од мога тела, она ће се звати жена, јер је узета од мужа свог. Ради тога оставиће човек оца свог и мајку, и прилепиће се жени својој, и биће двоје једно тело; и оне које је Бог саставио, човек да не раставља. Јер си Ти Господе, Боже Вечни, растављене довео до јединства и установио њихову међусобну нераскидиву везу. Од Тебе се жена сједињује са мужем ради помоћи и продужења људског рода. Ти сам Господе Спаситељу на свети начин вршиш тајанствени и чисти брак. Зато даруј и мени Господе да разликујем љубав од страсти и похотљивости, да једно друго не оставимо сиромашне и упропаштене, већ као супружници да будемо сложни, душом и телом, да живећи у истини и љубави Твојој међусобно обогаћујемо живот свој.\n\n

Избави нас Господе Боже наш, од лажног мудровања телесног и сваког мрачног и тамног сладострашћа. Умири побуне тела нашег, укроти насртаје страсти и угаси распаљене стреле лукавога које на нас подмукло лете. Сачувај нас благодаћу својом од тога, као што си од огња сачувао света три младића, пославши им росу с неба. Нека дође на нас она радост коју је имала блажена царица Јелена када је пронашла Часни Крст. Сачувај нас Господе Боже наш, као што си сачувао Ноја у ковчегу, као што си сачувао Јону у утроби морске немани. Сети се и нас Господе Боже наш, као што си се сетио Еноха, Сима, Илије, као што си се опоменуо четрдесеторице својих светих Мученика, пославши им венце с неба, подари и нама венац твоје свете тајне брака.\n\n

Још Те молим, Преславни Господе, да нам дарујеш мир Твој, да унесемо радост у живот наш и да нађемо непролазну љубав којом си нас Ти сам заволео. Да сложни будемо на корист и помоћ другима, и да се радујемо здравој и доброј деци. Амин!\n\n

Молитва трећа:\n\n

Господе који си се настанио међу нама, који си преко апостола Павла рекао: Духа не гасите, све испитујте, добра се држите, склањајте се од зла у сваком облику, да се исцели душа ваша и тело. Боже мира, сачувај нас без порока за свету тајну брака, за цео живот наш и за долазак Господа нашег Исуса Христа.\n\n

Да се украшавамо врлинама и добрим делима, што је драгоценије и скупље од бисера, злата и сребра. Да се чистога срца обучемо у правду, да останемо у вери, љубави и светињи, са сваким достојанством и честитошћу. Да живећи целомудрено поштујемо један другог, радујемо се свагда и кроз молитву без престанка захваљујемо Богу мира који је веран своме обећању и изабранима својим. Јер смо на слободу позвани, не само на угађање телу, већ да из љубави служимо један другоме.\n\n

Да се утеше срца наша, да се сјединимо у љубави и богатству разумевања, у познању тајне Бога и Оца и Господа нашег Исуса Христа, у коме су скривена сва блага премудрости и знања, у свакој побожности и љубави. Да као синови и кћери дана будемо трезвени, обучени у оклоп вере и љубави, са кацигом наде спасења. Јер, Господ нам није дао духа плашљивости и збуњености, него Духа силе у љубави и свакој чистоти. Да се Утешитељ, Дух Истине, настани у нама, да се кроз ревност показује искреност у љубави. Јер си Ти Господе рекао да ће нас по томе познати да смо ученици Твоји ако будемо имали љубави међу собом. А ми смо слуге Твоје Господе, синови и кћери слугу Твојих.\n\n

Боже наш, oпрости нам грехе младости наше и не остављај нас ни убудуће. Буди нам покровитељ и помоћник, целог живота нашег. Подај нам Боже љубав нелицемерну, научи нас да истрајемо у добру, да праштамо и волимо. Амин</item>
                        <item> Оче свети, Бесмртни, из кога излази сва доброта и благост, скрушено Ти се молим за децу коју Си ми подарио да родим.\n\n
Сачувај их у Твојој милости и светости, да би се Твоје Име прослављало у њима.\n\n
Упути ме Твојом милошћу, како да их подигнем за слављење Твога Светог Имена, а на корист осталих људи.
Обдари ме потребним стрпљењем и снагом за то.\n\n
О Господе, просвети разум моје деце Твојом Премудрошћу, да науче душом и мишљу да Тебе воле.\n\n
Усади у срца њихова стах и одвратност према сваком пороку, да би могли ићи правим путем без гресности.\n\n
Украси душе њихове чистотом, добротом, понизношћу, марљивошћу, стрпљењем и сваком врлином.\n\n
Чувај усне њихове од свих клевета и лажи.\n\n
Благослови моју децу, да би могли напредовати у врлинама и светости и расти под Твојом заштитом, а у љубави поштених људи.\n\n
Нека би њихови Анђели чувари били са њима и чували их у младости од варљивих помисли, злих и грешних кушања овога света и од замки нечистих духова.\n\n
А кад моја деца погреше пред Тобом, не окрени Своје Лице од њих, него, према твоме великом Милосрђу буди милостив и њима, јер Ти си једини који чистиш људе од сваког греха.\n\n
Награди моју децу свим земаљским добрима и свим што им је потребно за спасење.\n\n
Сачувај их од разјарености, гнева, несреће, зла и мука кроз све дане живота њиховог.\n\n
О, Добри Господе, ја Ти се молим, награди и мене радошћу и весељем од моје деце.\n\n
Сачувај ме у честитости и праведности да са својом децом могу стати пред Тебе у дан Страшног Суда Твога, и да Ти без стаха кажем: Ево ме Господе, са децом коју си ми дао, да заједно са њима величам Твоје најсветије Име Оца и Сина и Светога Духа, све док траје овог света, Амин.</item>
                        <item> Свеблаги Господе, пошаљи нам благодат Твог Светог Духа да оснажи наше духовне силе, да би пазећи на учење које нам се предаје порасли Теби, нашем Творцу на славу, родитељима на радост, а Цркви и отаџбини нашој на корист.</item>
                        <item> Благодаримо Ти, Творче, што си нас удостојио Твоје благодати те смо примили учење. Благослови наше старешине, родитеље и учитеље који нас воде познању добра, и дај нам силу и моћ да продужимо ово учење.</item>
                        <item> Господе Исусе Христе, Боже наш, Који у Својој превеликој милости и човекољубљу слушаш молитве оних који Теби припадају свим срцем својим, приклони ухо Своје и чуј молитву моју коју Ти смерно узносим:\n\n

Сачувај, Господе, Цркву Твоју Свету, Васељенску и Апостолску, утврди је и укрепи, умножи је и у миру сохрани, и учини је непобедивом у све векове.\n\n

Спаси Господе и помилуј Патријарха нашега (име), високопреосвећене и преосвећене Архиепископе, Митрополите и Епископе Православне, јереје и ђаконе и сав клир црквени, које си поставио да пасу словесно Твоје стадо и молитвама њиховим помилуј и спаси мене грешнога.\n\n

Спаси, Господе, и помилуј оца мога духовнога (име) са свом братијом његовом и молитвама њиховим мене сиротог помилуј.\n\n

Спаси, Господе, и помилуј монахе и монахиње Православне у свим местима њиховог подвизавања и служења Теби и молитвама њиховим помилуј ме.\n\n

Спаси, Господе, и помилуј старе, којима нема ко да помогне, и младе, ниште и сироте, удовице, болесне и уцвељене, оне у невољама и у ропству, и у тамницама заточене и особито оне које прогоне Тебе и вере Православне ради, језици безбожни, одступници и јеретици, њих који су слуге Твоје, и помени их, посети, укрепи, утеши и брзо им силом Својом олакшање, слободу и избављење подај.\n\n

Спаси, Господе, и помилуј оне који нам добро творе, воле нас и хране, указујући нам милост, и који нам заповедише недостојнима и који нас успокојавају и учини милост Своју на њима, дарујући им испуњење свих мољења која су им на спасење и вечних добара примање.\n\n

Спаси, Господе, и помилуј оне које ја безумљем својим саблазних и од пута спасоноснога одвратих, на дела зла и неприлична наведох. Божанственим промислом Својим на пут их спасења опет врати.\n\n

Спаси, Господе, и помилуј оне који ми пакосте и вређају ме и искушења ми праве, и не остави их да погину због мене грешнога.\n\n

Оне који одступише од вере Православне и погибељним јересима заслепљене светлошћу познања Твога просветли и Светој Твојој Апостолској Цркви присаједини.\n\n

Спаси, Господе, и помилуј и даруј земаљска и надземаљска добра Твоја деци мојој и супрузи (супругу) моме, родитељима, браћи и сестрама мојим, сродницима по телу и духу.</item>
                        <item> Господе Исусе Христе, Сине Божји, огради ме светим Твојим Ангелима и молитвама Свепречисте Владичице наше Богородице и Приснодјеве Марије, силом Часног и Животворног Крста, Светог Архистратига Божјег Михаила и осталих Небеских сила бесплотних, Светог Пророка и Претече, Крститеља Господњег Јована, Светог Апостола и Јеванђелисте Јована Богослова, Свештеномученика Кипријана и мученице Јустине, Светитеља Николаја, архиепископа Мирликијског чудотворца, Светитеља Лава, епископа Катанског, Светитеља Јосифа Белгородског, Светитеља Митрофана Вороњешког, преподобног Сергија, игумана Радоњешког, преподобног Серафима, Саровског Чудотворца, Светих мученица Вере, Наде и Љубави и мајке њихове Софије, светих и праведних богоотаца Јоакима и Ане и свих светих Твојих, и помози мени, недостојном рабу Твојему (име оног који се моли), да ме избави од свих насртаја непријатељских, од сваке мађије, чаролије, врачања и од лукавих људи, да не узмогну учинити мени зла никаквога.\n\n

Господе, светлошћу Твојег блистања сачувај ме ујутру, преко дана, навече и када сан долази, и силом благодати Твоје одврати и удаљи зла свака нечиста која дејствују по наговору ђавола. Ко је тако мислио и чинио – врати њихово зло назад у пакао, јер Твоје је Царство и Сила, и Слава, Оца и Сина и Светога Духа.\n\n Амин.</item>
                        <item> О, Пресвета Владичице моја, Дјево Богородице, Царице неба и земље, услиши вапај моје душе и грешну молитву моју, коју Ти приносим за оца мога духовнога, многострадалног слугу Твога (име). Буди му вечно Сапутница, у свако време буди уз њега, штити га са светим Анђелима. Укрепи га, бди, чувај га док спава и теши га док плаче; Бодри га у очајању, избави га од невоља, ослобађај од клевета и подижи га у немоћи. Порази демоне који устају на њега, и у смртној опасности буди му Помоћница. Учини га, из дана у дан, страшнијим за видиве и невидиве непријатеље, да би знали да је он Твој слуга, Богомајко; Ти Која си родила Бога и Цара, Коме припада част и поклоњење у векове векова. Мајко Божија, умекшај срца злих људи који устају против њега. Ти видиш тугу и муку мога оца духовнога и само Теби јединој су познате његове патње. Ти знаш и све тајне душе његове. Погледај на њега са Небеса и олакшај његова страдања и покриј га милошћу Својом, Пошаљи благослов на дела његова и пошаљи му невидљиву помоћ. Његовим светим молитвама дај и мени смирење, самоукоравање, трпљење, кротост, целомудреност, ћутање и заштити ме од свих искушења видивих и невидивих непријатеља. Амин.</item>
                        <item> О, света четрдесеторице мученика Христових, који у граду Севастијском храбро за Христа пострадасте, кроз огањ и воду прођосте и покој Царства Небескога достигосте, који са Ангелима и свима светима у светлости ликујете! Као пријатељи Христови ви велику смелост пред Пресветом Тројицом имате да род хришћански заступате, а посебно оне који вас са вером и љубављу поштују и у молитви призивају. Стога и ми, свети спомен ваш празнујући, са ватреном љубављу вама вапијемо: Измолите од Многомилостивог Господа опроштај вољних и невољних сагрешења наших, да остало време живота свога на земљи у покајању и држању заповести Божијих проведемо, увек сећање на смрт и суд праведни имајући, на час када ће свако по делима својим плату примити. Мученици преславни, који се у звању војничкоме за име Христово у крепости и јединодушију подвизавасте и који душе своје за Њега усрдно положисте, помозите и нама да у вери православној тврди и непоколебиви останемо. О, Божији угодници, будите нам заштитници од непријатеља видљивих и невидљивих, да под покровом светих молитава ваших од свих зала закриљени будемо, све до последњега дана и часа кончине наше, те да кроз вас прославимо Свесвето и поклоњења достојно име Тројице кроз Коју све бива, Оца и Сина и Светога Духа, кроза све векове. Амин.</item>
                        <item> Помени, Господе, оце и браћу нашу уснуле у нади на васкрсење у живот вечни, и све упокојене у побожности и вери, и опрости им свако сагрешење, хотимично и нехотимично, што сагрешише речју, или делом, или мишљу.\n\n
И усели их у места светла, у места свежине, у места одмора, одакле одбеже свака мука, жалост и уздисање, где гледање лица Твога весели све од века свете Твоје.\n\n
Даруј им царство Твоје и учешће у неисказаним и вечним Твојим добрима, и наслађивање у Твом бесконачном и блаженом животу.\n\n
Јер си Ти живот, и васкрсење и покој уснулих слугу Твојих, Христе, Боже наш, и Теби славу узносимо са беспочетним Твојим Оцем и Пресветим, и Благим, и животворним Твојим Духом, сада и увек и у векове векова.\n\n
Амин.</item>
                        <item> Спаси, Господе, народ свој, и спаси мене.\n\n
Ако не спасеш народ Твој и мој, а спасеш мене, ја ћу се у Рају осећати у туђини.\n\n
Услиши, Господе, молитву праведника Твојих Саве и Немање, те грешни народ спаси Твој, иако је грешан.\n\n
Како си спасавао Јерусалим од незнабожаца и кривоклетника, тако спаси и Београд од безверника, да се гласи спасење од Тебе, а не од људи.\n\n
Изнеможе народ Твој од чекања, не кушај до краја стрпљење његово, Господе. Господе, изнеможе народ Твој од чекања.\n\n
Сва се земља покри труповима верних Твојих, не можемо да копамо, а да мотика не звекне о кости сродника наших и не одјекне болно у душама нашим.\n\n
Нема њиве која није гробље, нити дрвета које није надгробни споменик. Сва је српска земља гробље.\n\n
Смилуј се, Господе и спаси народ свој, са мном или без мене.\n\n
Амин.</item>
                        <item> Господе, који си заповест нову дао ученицима Твојим да љубе друг друга, обнови исту и упечати у душе и срца наша благодаћу пресветога Духа Твојега, како би се бринули: не како ћемо себи угодити, но Теби, и послужити ближњем на корист и спасење: молимо Ти се, Благодатељу милостиви, услиши и милостивно погледај.\n\n
Да будемо савршени у љубави Твојој, Боже наш, да имамо нелицемерну љубав ка ближњем, принуди нас, Господе, благодаћу Твојега Духа. Ко мисли да има љубав према Теби, а брата својега мрзи, лажа је, и у тами ходи. Зато, Милостиви, разгори душе и срца наша на љубав према Теби и према браћи – молимо Ти се, као милостив услиши и као преблаг помилуј.</item>
                        <item> Господе Исусе Христе, Који си Сам био Дете, и Који си децу волео и благосиљао, помилуј и спаси децу нашег времена, да се некрштена крсте, а крштена да се вером у Тебе и љубављу према Теби утврде. Спаси, Господе, ону децу коју њихови неверујући или зловерни родитељи кваре безбожјем или зловерјем и одвлаче их од Тебе, Који си једини Спас и Избавитељ њихов. Спаси, Господе, и ону децу коју бездушни зли учитељи, безбожни или зловерни, удаљују од Тебе Творца њиховог, и уводе у друштво душом огубаних. Спаси, Господе, ону децу чије чисте душе оскрвњује сваки неморал на улици и разврат у позоришту, на телевизији и у биоскопу. Спаси их од ових нечистота. Спаси, Милостиви, и ону дечицу без родитеља која су пала под руку сурових старатеља, злих очуха и маћеха спаси их од слушања хулних речи и гледања злих дела. Помози, Свемогући, да деца узрасту и сазру за синовство Божије и грађанство Небеског Града на вечно спасење, а у Твоју славу и хвалу. Амин.\n\n

Богородице Дјево, радуј се, благодатна Марија! Господ с Тобом, Благословена си Ти међу женама и благословен плод утробе Твоје, јер си Спаса родила душа наших!</item>
                        <item> Тропар, глас 2:\n\n
Ти који си Пут и Истина, Христе, пошаљи за сапутника Ангела Свога слугама Својим сада, као некада Товији, да их чува и неповредне сачувана славу Твоју од свакога зла у свакој доброј срећи, молитвама Богородице, једини Човекољупче.\n\n

Кондак, глас 2:\n\n
Луки и Клеопи сапутник био Си, ходи сада заједно са слугама Твојим који да путују желе, од сваке их зле напасти избављајући. Јер Ти као Човекољубац све можеш.\n\n

Молитва:\n\n
Господе Исусе Христе, Боже наш, Истинити и Живи, Који си изволео да путујеш са тобожњим оцем Својим Јосифом и Пречистом Дјевом Мајком Својом у Египат и Који си сапутник Луки и Клеопи био! И сада Те смерно молимо, Владико Пресвети, са слугама Својим путуј благодатно. И као слуги Твоме Товији Ангела Чувара пошаљи, да нас чува и избавља од свакога злог нападаја видивих и невидивих непријатеља и на испуњавање заповести Твојих упућује, и да нас мирно и срећно и здраво проведе и безметежно кући врати. И дај слугама Твојим да сву своју добру намеру за благоугађање Теби срећно у славу Богу испуне. Јер Твоје је да милујеш и спасаваш нас и Теби славу узносимо са Беспочетним Оцем Твојим и са Пресветим и Благим и Животворним Твојим Духом, сада и свагда и у векове векова. Амин.</item>
                        <item> Тропар, глас 4\n
Мати Бога нашега, у утроби зачевши Христа Животодавца, помоћи у Рођењу Њега ниси требала, зато да се лако разреши слушкиња Твоја благослови и помози, и њихову децу која треба да се у своје време роде, под покров Твој, као Мајку молимо прими: јер си у рађању Помоћница, Заступница слушкињама Твојим.\n\n

Кондак, глас 2\n
Суза Евиних Разрешење, пророчких писања Испуњење, од Духа Светога Богомладенца зачевши, и у јаслама Витлејемским Њега се смирено Родила. Теби прибегавамо као Чуварки жена и деце, Теби уздишемо и Тебе величамо, радуј се, Благоутробна Мати, у рађању Помоћнице“.</item>
                        <item> Благословен си, Господе Боже наш, лекару душа и тела, који и немоћи и болести наше на телу свом понесе, чијом се раном ми исцелисмо, пастиру добри, који дође да изгубљену овчицу тражиш и који изнемоглима дајеш утеху и живот са васкрсењем; Ти си се у последње време учовечио и Бог Реч се са телом на земљи јавио и са људима поживео ради људског спасења.\n\n

О, Господе, Ти на висинама живиш и на смирене гледаш; као што си некада примио Језекијину молитву и сузе, подигао га са болесничког одра, и продужио му живот за петнаест година; као што си преко пророка Јелисеја очистио од губе Неемана Сирца, и васкрсао Сунамићанкина сина; и као што си Петрову ташту од грознице избавио; и заповешћу својом губаве исцељивао; и додиром хаљине своје исцелио од болести жену, болесну дванаест година од течења крви; и због вере капетановог слугу оздравио; и удовичина јединца сина из мртвих васкрсао и предао га мајци његовој жива и здрава; и Хананејкину кћер од свирепог злодуха ослободио; и помазавши калом очи слепом од роћења, вид му повратио; и четвородневног и љубљеног пријатеља твог Лазара оживео и дао га сестрама његовим; као што си некада дао власт Апостолима твојим да болесне исцељују и губаве чисте; као што си царинике оправдао, и прикован на крсту, рај си обећао разбојнику, Ти који узимаш на себе грехе света; као што си преко врховних Апостола твојих Петра и Јована код Красних врата хромога исцелио, и Тавиту из мртвих васкрсао, и Евтиха Павлом оживео, и од гујина уједа Павлову руку неповређеном сачувао, и преко Павла апостола твога крепком руком својом оца Пуплијева од ватре и грознице исцелио, тако и сада, неисказаним човекољубљем својим и уобичајеним милосрђем својим исцели слугу твога (или: слушкињу твоју) (име) од његових (или њених) душевних патњи. Молимо Ти се и преклињемо Те, разреши, опрости слузи твоме (или: слушкињи твојој) сва безакоња за која Те моли, и исцели га од страсти, очисти од сваке прљавштине тела и душе, угаси ватру у њему (или у њој) росом милости твоје; опрости му ако коју заповест твоју наруши као човек који тело носи и телесно живи, ако сагреши пред Тобом дању или ноћу, вољно или невољно, свесно или несвесно, или се ум његов повреди погледом очију или слухом ушију или мирисањем или нечим другим, те сагреши и телом и духом, и отуђи се од воље твоје, но Ти сам, Господе, као благ и човекољубив, подигни га од опаке болести и патње.\n\n

О, Владару Господе, услиши нас грешне сада, и кад год Те призовемо; погледај као благ и не помени безакоња његова прва, и избави њега (или њу) и нас од вечних мука, и очисти њега и нас од сваке рђаве намере, и уста његова (или њена) нека величају Тебе, и усне његове нека славе Тебе, и руке његове (или њене) укрепи на вршење заповести твојих, и ноге његове поведи путем твојим, и све удове и разум његов (или њен) утврђујући молитвама пречисте Мајке Твоје и свих Светих твојих.\n\n

Јер си милостив и човекољубив Бог, и Теби славу узносимо, са беспочетним Твојим Оцем, и благим и животворним Твојим Духом, сада и увек и у векове векова. Амин.</item>
                        <item> Предобри Боже, молим Те, искажи своју доброту свима, који ме због Тебе љубе, који се за мене жртвују и због мене трпе тјелесне и душевне боли.\n\n
Удијели снаге свима којима је потребна Твоја помоћ, услиши жеље оних којима сам обећао да ћу се за њих молити или за које сам дужан молити.\n\n
Ја их све љубим небески Отче, јер их Ти љубиш.\n\n
Ти си ми их дао као браћу и сестре у Христу и хоћеш да их љубим као што их Ти љубиш.\n\n
Пошаљи нам свима свога Светога Духа љубави, да бисмо у слози испунили Твоју свету вољу.\n\n
Амин.</item>
                        <item> Избави ме Господе, од обмана богомрског и злога антихриста чији је долазак близу;\n\n
и заклони ме од замки његових у скривеној пустињи спасенија Твога.\n\n
Дај ми Господе снагу и храброст чврстог исповедања Имена Твога Светог, да не одступим од Тебе због страха ђаволскога, и да се не одрекнем Тебе Спаситеља и Искупитеља мога,
нити твоје Свете Цркве. Но, дај ми Господе плач и сузе због грехова мојих и поштеди ме у часу Страшнога Суда Твојега.\n\n
Амин.</item>
                        <item> Боже предвечни, познаваоче свега тајног, пред Тобом су отворена срца људска и душе. Ти видиш дно без дна. Ти знаш помисли моје издалека. Ти знаш да ја мрзим и нећу и не пристајем на нечисте, одвратне и хулне помисли које ме безочно нападају. Зато молим Доброту Твоју, Боже: запрети духу хуле да одступи од мене; одагнај рђаве мисли да ме не узнемиравају; утишај узбуђење срца мога, укроти буру помисли мојих; посрами врага који ми савест збуњује; нека се враг не обрадује због мене. Јер од Тебе дрхте и тресу се зли дуси; Тебе слуша све и сва; Теби служи све. Ти нареди бури ума мога да се претвори у тишину да бих одлучно и ревносно служио Теби, Господу моме, у све дане живота мога. Амин.</item>
                        <item> О, свемилостива Госпођо, Дјево, Владичице, Богородице, Царице небесна! Ти си рођењем
својим спасла род човечански од вечнога мучења ђавола; јер се од Тебе оваплоти Христос,
Спаситељ наш. Милосрђем твојим погледај на слугу божијег (име), лишенога божије
милости и благодати. Твојим Материнским заступништвом и молитвама, умоли Сина
Твога, Христа Бога нашега, да пошаље благодат своју свише на слугу свога који иде путем
погибељи. О, Преблагословена! Ти си нада безнадежних, Ти си спасење очајних; да се не
би порадовао враг над душама њиховим.</item>
                        <item> Господе Исусе Христе, Боже наш, који си нову заповест дао Својим ученицима да љубе једни друге, прими ову моју молитву и Духом Твојим Светим обнови у нама љубав према Теби и нашим ближњима; и ту љубав учврсти у срцима нашим, да том љубављу извршујући заповести Твоје, не тражимо на овој земљи угодности себи, него да тежимо слави Твојој и напретку и спасењу наших ближњих. Молимо Ти се, Господе Боже наш, да благодаћу Твога Пресветога Духа уселиш и укорениш у нама нову заповест Твога Новога Завета: да љубимо један другога и да себи не угађамо, него да свагда мислимо и чинимо оно што је на славу Твоју и на добро наших ближњих. Молимо Ти се, Човекољубиви Господе, да у душама и срцима нашим побудиш чисту и нелицемерну љубав према Теби и браћи нашој. Јер ко мисли да може љубити Тебе, а мрзи на брата свога, лажљивац је и по мраку ходи. Стога нам, Ти Господе, Изворе и Даваоче праве љубави, даруј да искрено и истинито волимо све људе Твоје, не само браћу и пријатеље наше, него и саме непријатеље наше, по свеистинитој заповести Твојој; и да добро чинимо и онима који нас мрзе и прогоне, и да се старамо о њиховом спасењу. Јер си Ти Бог љубави и доброте и човекољубља, и Теби славу узносимо: Оцу – вечном Извору богољубља и човекољубља, и Сину Твоме Љубљеноме, који је из љубави према свету дошао у свет да спасе човека, и Духу Твоме, Надахнитељу свете љубави, сада и увек и у векове векова. Амин</item>
                        <item> Пре него ли се точак времена у моме животу заустави, помилуј ме! Пре него ли дуне смртни ветар и на телу моме појаве се болести као весници смрти, помилуј ме! Пре него ли се величанствено сунце на висини смркне за мене, помилуј ме! Нека сине за мене светлост Твоја oдозго и растера страшну таму ума мога! Пре него се земља врати у земљу и постане трулеж и пре пропасти свих црта красоте њене, помилуј! Пре него ли греси моји превагну на Суду и посраме ме пред Судијом, помилуј ме, Господе, благошћу испуњени! Пре него војинства изађу, претходећи Сину Цареву, да саберу бедни род наш пред Престо Судије, помилуј! Пре него ли се зачује глас трубе пред доласком Твојим, поштеди слуге Твоје и помилуј, Господе наш, Исусе! Пре него ли закључаш двери Твоје преда мном, Сине Божији и пре него ли постанем храна неугасивог огња пакленог, помилју ме!</item>
                        <item> ГОСПОДЕ, Ти све видиш, и нема ничега што Ти не би видео. Ја, иако сам дело руку Твојих ипак нисам чинио дела по заповестима Твојим, него сам по великом безумљу свом чинио свако зло, не помишљајући да си Ти, Творац мој и Бог, колико добар толико и правосудан. А сада, сетивши се тога, мене спопада страх, и ја не знам шта да чиним. Осећам осуду Твоју, и не налазим речи оправдања у устима својим. Немам никакве врлине и нисам учинио никакво дело покајања, које би заслуживало да ми се због њега опрости макар једна празна реч уста мојих. Осим тога, и онај који има све врлине и чини сваковрсна добра дела, чини то као слуга и дужник; у свему томе он неће наћи откуп за Грех свој: ту једино милост Твоја притиче. Грех је смрт, и ко од оних који су кроз њега умрли може васкрснути сам себе? Ваистину нико. Једини си Ти умро и васкрсао, зато што греха ниси учинио и превара се не нађе у устима Твојим. И ето, Господе Сведржитељу, починивши много злих дела, ја се кајем. Али само покајање немоћно је да ме оправда. Покајање је познање грехова својих, а скида их милост Твоја. Ти видиш, Сведржитељу Господе, да ја сада ништа немам осим тела; но за мене нема никакве користи од тога што сам оставио свако богатство. Ја сам сав – једна рана; у мени није остало никакве наде на спасење, и пакао је готов да ме прогута живог. Ти ме једини можеш спасти и излечити патње срца мога. Рука Твоја може све; она досеже до самих дубина бездана, и све бива по мигу Твоме. Не усуђујем се говорити: помилуј ме, Господе! Јер сам недостојан милости Твоје, као онај који с правом заслужује сваку муку. А Ти, Господе, знаш све, и како зна Човекољубље Твоје поступи са мном, недостојним и самог живота.
Да буде света воља Твоја у свему. Амин.</item>
                        <item> Господе, Ти знаш слабости мог срца, Ти знаш колико се често предајем ђаволским искушењима и испуњавам се гордошћу и надменошћу. Имам високе мисли о себи, гордим се пред својим ближњима, и због самољубивости очекујем од њих да ме поштују много више него што заслужујем. Мислима, речима и делима, ја ниподаштавам Твоју славу у мојој жељи да се прославим пред другима; зато, Господе, моја опустошена душа нема смирење и моје срце не налази утеху. У мојој самољубивости гордост ме изједа и не да ми спокоја, унижава ме преда мном самим, нарушава ми односе са ближњима, наводи ме на свађу, и нерасуђивањем ми уноси растројство у живот. Како могу да станем пред Тебе, или да учиним нешто достојно Твоје величине, када сам оптерећен мислима и осећањима који су противни Теби, Господе велики; јер си Ти Сам дао пример смирења и поучио нас да будемо смирени у срцу. Ти си се понизио примивши на Себе обличје човека да би спасао род човечански. Твој живот на земљи je био подвиг смирења. Ти си опрао ноге Својим ученицима, Ти си им служио и сам живот си жртвовао за спас човека. Са смирењем си претрпео страдање и понео Крст. Дао си нам пример смирења и поруку: Научите се од мене јер сам ја кротак и смирен срцем и наћи ћете мир душама вашим. Господе, нисам достојан да Ти се обратим, нисам достојан да искажем Твоје свето име, ни да подигнем поглед ка Теби и осеним се Твојим светим Знамењем; јер моја гордост и самољубље удаљили су мој дух од Тебе. Владико, Човекољупче, смилуј се на моју нераскајану душу, ослободи ме од смрдљиве гордости, од огавне надмености, и од рђавог црва самољубља. Господе, нека моја душа нађе мир у заједници са Твојим савршеним и Божанским Духом. Дај ми силу да победим злог духа који ме напада и мучи, и који ме тера да се гордим; да не будем осуђен заједно са њим. Приведи ме смирењу; смирењем ме утврди у љубави према Теби; а љубав нека оправда моју веру која ће ме привести спасењу. Кроз смирење учини ме наследником Твога вечног Царства. Уздигни ме изнад слабости мога садашњег духовног стања; да све што поседујем и што ћу имати – сва добра, част знање, име, положај и све у овоме свету, буде у славу Твоју. Ти Који дајеш истинска добра дај да она и мени послуже на изградњу Твога Царства у људским душама. Учитељу благи, ако ми даш ову велику милост сачувај ме од погубног утицаја надмености над другима и удостој ме да са смирењем носим оно што си ми даровао. Боже, буди милостив мени грешном. Амин.</item>
                        <item> Расејани мој ум сабери, Господе, и ишчупај из срца мога сваки зао корен. Као Петру, подари и мени покајање, као царинику уздисаје, као блудници сузе, да би Те дозивале: Помози ми и од рђавих помисли ме избави! Јер безакоња моја устају на мене као морски таласи, и помисли моје потапају ме као лађу на пучини; а Ти ме упути, Господе, покајањем, у тихо пристаниште и спаси ме! Јер силна ме туга обузима због немоћи мога ума и против своје воље трпим промене које ме сналазе: колебања, буре и бродоломе. Ради тога Ти вапијем: Беспочетна Света Тројице, помози ми и уведи ме у сигурно пристаниште добрих мисли и осећања!</item>
                        <item> Царе вечни и Господе небеса и земље, Исусе Христе Боже наш, милостиво чуј и услиши молитву нас грешних и недостојних слугу Твојих.\n\n

Нас ради, Господе, Ти си испио чашу горчине, од безаконика на крст прикован, страшне муке си претрпео на крсту, Искупитељу наш и крв Своју пречисту излио, да нас грехом прокажене очистиш, исцелиш, осветиш и удостојиш царства Твога.\n\n

Но ми се показасмо као лењиве слуге, лењива ума и срца и раслабљени од безакоња презресмо превелику жртву Твоју за нас и окретосмо се од Тебе да потражимо спасење онамо где спасења нема; положисмо своју наду не у Тебе, који једини можеш помоћи и спасти, него у себе и у људе и у варљиве ствари и у пролазне сујете света овога. Зато су нас на кривим путевима нашим сусреле све беде и невоље овога света.\n\n

Јер остависмо Тебе, богати извор воде живе, и пођосмо да тражимо воду у пустињи. Остависмо Тебе, хлеб живота, и почесмо хранити душе своје погубном и трулежном храном греха. Остависмо Тебе, светлост света, и залутасмо у таму, у којој се не види ни човек ни Бог. Напустисмо Тебе, који нас никад не напушташ. Напустисмо Тебе, јединог човекољупца и верног пријатеља свих људи и одосмо куцати на непријатељска врата тражећи пријатеље међу непријатељима, спасиоце међу човекоубицама и помоћнике код оних који одмажу.\n\n

Зато се кајемо, Господе свесилни. Помози нам, да се још више кајемо. Кајемо се гледајући у Тебе распетога на крсту из љубави према нама. Кајемо се гледајући у главу Твоју божанску, увенчану трновим венцем, да би увенчао нас венцима непролазне славе небеске. Кајемо се гледајући у отворене ране на телу Твом и у крв Твоју пречисту, изливену драговољно за очишћење и исцељење греховних рана наших. Кајемо се и приклањамо главу и колена пред крстом Твојим, помози нам да се још више покајемо.\n\n

Покајане помилуј нас, Исусе Сине Божји, јер само нас милост Твоја може спасти. Не остави нас саме себи, јер без Тебе не можемо ништа учинити. Не одступи од нас, да не постанемо плен адских сила. Но брзо нам притеци у помоћ и спаси нас. И даруј нам благодатну силу духа Твога Светога, као што си даровао светим апостолима и угодницима Твојим. Да би се Духом Твојим очистили и исцелили, и просветили и препородили, те да би појединачно и свенародно, као деца светлости, могли, слично анђелима, славити и хвалити Тебе, Спаситеља Свога са Оцем и Духом Твојим светим. Милостиво чуј покајнички глас наш и услиши нас преко молитава пречисте Твоје Матере и свих Твојих светих. Амин.</item>
                        <item> Кајемо се прво за себе у свему што згрешисмо и Реч Божју прекршисмо и образ окаљасмо, било лагањем или крадењем, било злобом и пакошћу, било развратом или отимањем, било пијанством и ждерањем или варањем и коцкањем, било псовањем и хуљењем светиње или клеветањем и оговарањем ближњих својих, било маловерством или саблажњавањем својих ближњих! Кајемо се за безбројне грехове своје, знане и незнане, вољне и невољне, било словом или делом или помишљу, било јавне или тајне, кајемо се и молимо Бога, да нам опрости и да због нас не казни сав народ наш и сву државу нашу. Скрушено се кајемо, опрости нам, Господе!\n\n

Потом, кајемо се за све грехе оних духовника и свештеника који у чему год згрешише пред Господом Богом и Светим Савом, било да малаксаше у вери или у страху Божјем; било да небрижљиви бише у делу Господњем или да ослабише у љубави братској. Уколико се они не кају, кајемо се ми за све што је зло пред Богом у срцу, на језику или у владању њиховом. Скрушено се кајемо, опрости им, Господе!\n\n

Кајемо се за грехе оних наших народних првака и вођа, који заборавише да су свеци српски основали ову државу и да је ово света земља, и који заборавише да су истакнути за прваке и вође једног светог и мученичког народа, па без страха Божјег и љубави према народу злоупотребљаваше своју власт на народну привремену несрећу, а на вечну пропаст и проклетство себе и свога порода. Скрушено се кајемо, опрости им, Господе!\n\n

Кајемо се за грехе оних учитеља и књигописаца и књигопреводилаца, који омладини српској показаше клизав пут разних белосветских фантазера и фразера, пут безбожан и неморалан, који води народе у крв и злочин и уништење, на радост сатане и његових паклених сила. Скрушено се кајемо, опрости им, Господе!\n\n

Кајемо се за грехе свих оних српских синова и кћери, који презреше дух и искуство и памет и веру и светињу и поштење и доброту свога народа и примише туђинску лудост и непоштење и сваку јефтину робу, да тиме замене чисто злато народно, у стотинама ватри опробано. Скрушено се кајемо, опрости им, Господе!\n\n

Кајемо се и за све неправде свих неправедних судија и кметова, и порезника и шумара, и закупаца и прекупаца, увозника и извозника! Кајемо се за злобу свих злотвора, за пороке порочних, за страсти страсних, за убиства убица, за насиље насилника, за увреде деце према родитељима; кајемо се за свађе и деобе међу браћом, за све суровости јачега над слабијим и за све немилости имућних наспрам сиромашних, и за све баналности и вулгарности које се могу чути и видети по кафанама, по позориштима и разним игралиштима широм свете земље наше, под чијом се кором скривају тела многих милиона војника и мученика за Крст Часни и Слободу Златну. Скрушено се кајемо, опрости им, Господе!\n\n

Кајемо се и за све оне чија је душа подељена и чији је карактер неутврђен, те Свеце славе, а Свеце псују, Крсту се клањају, а Крст псују, пост држе, а пост псују, Богу се моле, а Бога руже, Црквом се хвале, а у Цркву не иду, Српство величају, а Србе цепају, државом се поносе, а државу штете. Ај, Боже велики, за све њих ми Ти приносимо скрушено и плачно покајање. Ако Ти није довољно покајање наше за браћу нашу, покај и њих, Господе благи. И не допусти, Царе и Творче Неба и земље, да се бич гнева Твога праведнога, којим у ове дане бијеш охоле и безбожне, спусти на народ слуге Твога Светога Саве и мученика Твога Кнеза Лазара. Слава Ти, Творче и Спаситељу наш, на век века. Амин.</item>
                        <item> Господе, Ти све видиш, и нема ничега што Ти не би видео. Ја, иако сам дело руку Твојих ипак нисам чинио дела по заповестима Твојим, него сам по великом безумљу свом чинио свако зло, не помишљајући да си Ти, Творац мој и Бог, колико добар толико и правосудан. А сада, сетивши се тога, мене спопада страх, и ја не знам шта да чиним. Осећам осуду Твоју, и не налазим речи оправдања у устима својим. Немам никакве врлине и нисам учинио никакво дело покајања, које би заслуживало да ми се због њега опрости макар једна празна реч уста мојих. Осим тога, и онај који има све врлине и чини сваковрсна добра дела, чини то као слуга и дужник; у свему томе он неће наћи откуп за Грех свој: ту једино милост Твоја притиче. Грех је смрт, и ко од оних који су кроз њега умрли може васкрснути самог себе? Ваистину нико. Једини си Ти умро и васкрсао, зато што греха ниси учинио и превара се не нађе у устима Твојим. И ето, Господе Сведржитељу, починивши много злих дела, ја се кајем. Али само покајање немоћно је да ме оправда. Покајање је познање грехова својих, а скида их милост Твоја. Ти видиш, Сведржитељу Господе, да ја сада ништа немам осим тела; но за мене нема никакве користи од тога што сам оставио свако богатство. Ја сам сав – једна рана; у мени није остало никакве наде на спасење, и пакао је готов да ме прогута живог. Ти ме једини можеш спасти и излечити патње срца мога. Рука Твоја може све; она досеже до самих дубина бездана, и све бива по мигу Твоме. Не усуђујем се говорити: помилуј ме, Господе! Јер сам недостојан милости Твоје, као онај који с правом заслужује сваку муку. А Ти, Господе, знаш све, и како зна Човекољубље Твоје поступи са мном, недостојним и самог живота. Да буде света воља Твоја у свему. Амин.</item>
                        <item> Сав си огањ и ревност, свети Архистратиже Михаиле, зато те молимо: учмале душе наше запали огњем ревности твоје, да бисмо будне савести увек радосно служили заједничком Господу нашем, свесрдно се угледајући на тебе, безгрешног и светог брата нашег, и врховног војсковођу нашег, врховног војсковођу све небеске и земаљске војске Христове. Чудесни Господ Христос начинио је једну Цркву од анђела и људи, да бисмо се ми људи, који тајанствено представљамо херувиме на земљи, угледали на свету небеску браћу нашу, на чијем челу стојиш ти, лучезарни и дивни Архистратиже Михаиле. Ти си на небу победио свезлог Сатану, и збацио га с неба на дно пакла, – помажи и нама увек, молимо те, свемоћни Архангеле да и ми свепобедном силом твојом побеђујемо свелукавог Сатану, који нас са свих страна напада и искушава кроз безбожне људе, кроз нечисте помисли, кроз земаљске сласти, кроз опојне страсти.\n\n



Сав си свет, чист и безгрешан, дивни Првоангеле Божји; молимо те свесвети, молимо те свечисти, молимо те свебезгрешни, учи нас дан и ноћ како да живимо свето, чисто и безгрешно, и даруј нам твоје херувимске силе, да бисмо истински и стварно херувимски живели на земљи ми који по неизмерном човекољубљу Божјем престављамо херувиме на земљи. Не остави нас у отровном блату наших сластољубивих земаљских жеља, него нас подигни у небеске анђелске висине и оспособи нас да анђелски свето чисто поживимо док смо у телу на земљи. Милостивно погледај на нас, Свепобедни Архангеле, снисходљиво се спусти до нас, те нас, заспале у гресима, пробуди на борбу са злом, са грехом, са смрћу, са ђаволом, да бисмо, вођени и сокољени тобом, лако савлађивали сваки грех, сваку страст, сваку смрт, сваког ђавола. Ми знамо, богоносни Архангеле: ти имаш власт над нечистим дусима, над болестима, над смрћу, над гресима; испуни душе наше божанском силом својом, еда бисмо и ми неустрашиво ратовали и херувимски побеђивали све непријатеље спасења нашег, вере наше, душе наше.\n\n



Свепобедни војводо Небеских Сила, ти си очистио небо од Сатане и црних ангела његових, – очисти и душе наше од сваког греха, јер греси наши отварају врата и прозоре душа наших, те кроз њих улазе у нас нечисте силе демонске прљајући и умртвљујући душе наше, које треба да су анђелски чисте и анђелски бесмртне. Без твоје свепобедне помоћи, Небески Војсковођо, ми лако постајемо плен нечистих сила; стога те од свег срца молимо: уврсти нac у своју непобедиву војску, и ратуј за нас и испред нас, водећи нас и предводећи нас у свакој оборби за душу нашу, за спасење наше, за вечност нашу, и осигуравајући нам победу над сваким rpexoм и над сваким ђаволом. О, пресвети Архангеле, ми смо очајно немоћни пред демонском силом вражијом, ако нам ти не притекнеш упомоћ божанском силом својом. Са тобом, ми ћемо увек односити победу у свима биткама за душу нашу и спасење наше и вечност нашу; а без тебе – ми беспомоћно посрћемо из пораза у пораз, из греха у грех, из пакла у пакао. Зато буди увек с нама, и нe напуштај нас због грехова наших и смрада нашег, него, љубећи нас божанском љубављу, учини да омрзнемо грех и све греховне сласти, и испунимо душе своје миомиром еванђелских врлина. Ево, душе своје предајемо теби, пресвети Првоангеле Божји; молимо те и преклињемо, води нас увек путевима који одводе у Царство Небеско, да бисмо заједно с тобом, вечито славили свемилостивог Спаса нашег – преслатког Господа Христа, и Његовог свечовекољубивог Оца и свеблагог Духа Утешитеља, коме слава и хвала сада и увек и кроза све векове. Амин</item>
                        <item> Слава Господе, Крсту Твоме Часноме!\n\n
Нека васкрсне Бог, и нека се развеју непријатељи Његови, и нека беже од Лица Његова они који га мрзе. Нека ишчезну као што ишчезава дим, као што се топи восак на домаку огња; тако нека изгину ђаволи пред лицем оних који љубе Бога и осењују се крсним знаком, и који радосно говоре: Радуј се, пречасни и животворни Крсте Господњи, који прогониш ђаволе силом распетог на теби Господа нашег Исуса Христа, који је сишао у пакао и сатро силу ђаволску, и који нам је даровао тебе, Крст Свој Часни, за прогањање сваког противника.\n\n
О! пречасни и животворни Крсте Господњи, помажи ми увек са Светом Владарком, Дјевом Богородицом, и са свима Светима занавек. Амин.</item>
                        <item> Добри Боже, стопама Твојим дај да ходим! Дух Твој Свети да ми је вођа! Зрачи моју душу вечним зрацима љубави! Пусти доброту Твоју да загреје душу моју! Правда Твоја нека завлада душама својих људи! Твоје Царство нека је наш дом! Слава Твоја нека засија човечанству да упозна Тебе и љубав вечну! Песма Твоје радости вечно нека бруји у нашим срцима! Молим Ти се, Боже Велики, услиши моје жеље! Амин.</item>
                        <item> Тебе Бога хвалимо, Тебе Господа исповедамо, Тебе превечнога Оца сва земља велича. Теби сви анђели, Теби небеса и све силе, Теби херувими и серафими непресталним гласовима кличу: Свет, свет, свет је Господ Бог Саваот, пуни су небо и земља величанства славе Твоје. Тебе преславни збор апостола, Тебе хваљени број пророка, Тебе хвали пресветла војска мученика. Тебе по свој васељени исповеда Света Црква, Оца недостижнога величанства, Твога истинитога и јединороднога Сина Коме се поклањамо, и Светога Утешитеља Духа. Ти, Царе славе Христе, Ти јеси Очев вечни Син. Ти, узимајући на се спасење човека, ниси се згнушао Девојачке утробе. Ти си, одолевши жалцу смрти, отворио вернима Царство небеско. Ти који седиш с десна Богу у слави Очевој, верујемо да си Судија који ће доћи. Тебе, стога молимо: Помози слугама Твојим, које си искупио часном Својом крвљу. Удостој нас да са светим Твојима у вечној слави Твојој царујемо. Спаси народ Свој, Господе, и благослови наслеђе своје, усправљај га, и узноси га у векове. У све дане ћемо Тебе благосиљати, и хвалићемо име Твоје у векове, и у векове векова. Удостој нас Господе, да се у овом дану сачувамо од греха. Помилуј нас, Господе, помилуј нас. Да буде милост Твоја, Господе, на нама, како се уздасмо у Тебе. У Тебе се, Господе, поуздамо, да се не постидимо до века. Амин.</item>
                        <item> Сав си огањ и ревност, свети Архистратиже Михаиле, зато те молимо: учмале душе наше запали огњем ревности твоје, да бисмо будне савести увек радосно служили заједничком Господу нашем, свесрдно се угледајући на тебе, безгрешног и светог брата нашег, и врховног војсковођу нашег, врховног војсковођу све небеске и земаљске војске Христове. Чудесни Господ Христос начинио је једну Цркву од анђела и људи, да бисмо се ми људи, који тајанствено представљамо херувиме на земљи угледали на свету небеску браћу нашу, на чијем челу стојиш ти, лучезарни и дивни Архистратиже Михаиле. Ти си на небу победио свезлог Сатану, и збацио га с неба на дно пакла, – помажи и нама увек, молимо те, свемоћни Архангеле да и ми свепобедном силом твојом побеђујемо свелукавог Сатану, који нас са свих страна напада и искушава кроз безбожне људе, кроз нечисте помисли, кроз земаљске сласти, кроз опојне страсти.\n\n

Сав си свет, чист и безгрешан, дивни Првоангеле Божји; молимо те свесвети, молимо те свечисти, молимо те свебезгрешни, учи нас дан и ноћ како да живимо свето, чисто и безгрешно, и даруј нам твоје херувимске силе, да бисмо истински и стварно херувимски живели на земљи ми који по неизмерном човекољубљу Божјем представљамо херувиме на земљи. Не остави нас у отровном блату наших сластољубивих земаљских жеља, него нас подигни у небеске анђелске висине и оспособи нас да анђелски свето и чисто поживимо док смо у телу на земљи. Милостиво погледај на нас, Свепобедни Архангеле, снисходљиво се спусти до нас, те нас, заспале у гресима, пробуди на борбу са злом, са грехом, са смрћу, са ђаволом, да бисмо, вођени и сокољени тобом, лако савлађивали сваки грех, сваку страст, сваку смрт, сваког ђавола. Ми знамо, Богоносни Архангеле, ти имаш власт над нечистим дусима, над болестима, над смрћу, над гресима; испуни душе наше божанском силом својом, еда бисмо и ми неустрашиво ратовали и херувимски побеђивали све непријатеље спасења нашег, вере наше, душе наше.\n\n

Свепобедни Војводо Небеских Сила, ти си очистио небо од Сатане и црних ангела његових, – очисти и душе наше од свакога греха, јер греси наши отварају врата и прозоре душа наших, те кроз њих улазе у нас нечисте силе демонске прљајући и умртвљујући душе наше, које треба да су анђелски чисте и анђелски бесмртне. Без твоје свепобедне помоћи, Небески Војсковођо, ми лако постајемо плен нечистих сила: стога те од свег срца молимо: уврсти нас у своју непобедиву војску, и ратуј за нас и испред нас, водећи нас и предводећи нас у свакој борби за душу нашу, за спасење наше, за вечност нашу, и осигуравајући нам победу над сваким грехом и над сваким ђаволом. О, пресвети Архангеле, ми смо очајно немоћни пред демонском силом вражјом, ако нам ти не притекнеш у помоћ божанском силом својом. Са тобом, ми ћемо увек односити победу у свима биткама за душу нашу и спасење наше и вечност нашу; а без тебе – ми беспомоћно посрћемо из пораза у пораз, из греха у грех, из пакла у пакао. Зато буди увек с нама, и не напуштај нас због грехова наших и смрада нашег, него, љубећи нас божанском љубављу, учини да омрзнемо грех и све греховне сласти, и испунимо душе своје миомиром еванђелских врлина. Ево, душе своје предајемо теби, пресвети Првоангеле Божји; молимо те и преклињемо, води нас увек путевима који одводе у Царство Небеско, да бисмо заједно с тобом, вечито славили свемилостивог Спаса нашег – преслатког Господа Христа, и Његовог свечовекољубивог Оца, и свеблагог Духа Утешитеља, коме слава и хвала сада и увек и у векове векова. Амин.</item>
                        <item> Свети царе и христољубиви Великомучениче, од раног детињства волео си Господа Христа и страдања за Њега, – научи и нас многогрешне волети Њега и радосно страдати за Њега, јер би нас то обновило, очистило, осветило, и за Царство Небеско припремило. Греси наши одбацише нас далеко од Бога нашег, но ти нас богопријатним молитвама својим приведи Богу, што пре приведи, да нам се душе не угуше у гресима и страстима. Свега си себе привео незаменљивом Богу и Господу нашем Исусу Христу живећи Њега ради и страдајући Њега ради, – научи и нас, живети Њега ради и страдати Њега ради. Знамо, Истина Његова ослобађа од греха, и од робовања ђаволу кроз робовање греху. Ти нас, самилостиви Светитељу, молитвеним посредовањем својим ка Господу научи и загреј љубити Истину Његову и живети њоме, еда бисмо се ослободили робовања ђаволу кроз наше ситне и крупне грехе. Сваки грех је лажов; обећава мед а даје отров и јед, обећава рај а ствара пакао, обећава сласти а производи страсти. Кроз сваки грех ми лажемо себе. Зато те молимо, Богољубиви царе, научи нас мрзети грех, јер се и у најмањем греху крије ђаво; и одушеви нас свом душом волети Господа Христа, јер Он једини спасава људе од греха и ђавола.\n\n

Твој живот на земљи, Свети царе, био је – молитвено стајање пред Господом, и свесрдно служење Господу; научи и нас молитвено стајати пред Господом и свесрдно Му служити у све дане живота нашег, Многа искушења нападају на нас; но ти нас, самилосни Праведниче, спасавај од њих, да не погину душе наше – од лењости наше, од лакомислености наше, од сластољубивости наше, од празнословља нашег, од среброљубља нашег, од похотљивости наше, од властољубља нашег, од гордости наше, од гневљивости наше, од човекоугодништва нашег, од неразумног страха нашег, од маловерја нашег, од полуверја нашег, од неверја нашег. Спасавај нас од свега тога, утврђујући нас благодатном помоћу својом: у еванђелској љубави, у еванђелској вери, у еванђелској нади, ревности, посту, смирености, кротости, трпљењу, исповедништву, у еванђелској Истини, Правди, Неустрашивости, и у сваком добру еванђелском.\n\n

О, Богочежњиви царе, ревновао си за Истину Христову мученички, и пострадао за њу великомученички. Запали и нас светом ревношћу, да и ми јуначки страдамо за њу, и кад устреба – мученички радосно пострадамо за њу, те да се и у нама грешнима и недостојнима прослави свесвето и свеспасоносно Име незаменљивог Бога и Господа нашег Исуса Христа – Вечне Светлости наше, Вечног Живота нашег, Вечне Радости наше у обадва света.\n\n

Ми многогрешни потомци твоји, Свети царе, патимо или од маловерја, или од полуверја, или од кривоверја, или од неверја. Молимо те и преклињемо, док нам савести наше нису сасвим издахнуле, притекни нам у помоћ: молитвама и сузама својим ка Господу спасавај нас маловерне – од маловерја, нас полуверне – од полуверја, нас кривоверне – од кривоверја, нас неверне – од неверја, и утврди нас у светој и свеспасоносној вери твојој православној: да по угледу на тебе и ми њоме и ради ње живимо, њу свим срцем љубимо, у њој херувимски стојимо, њу свим бићем исповедамо, за њу радосно страдамо, жртвујући све за њу, па и саму душу своју.\n\n

Знамо, из твога живота и мученичког страдања знамо, богославни Великомучениче и царе, да је највиша вредност, и једина свевредност твога земаљског царства, био Једини Истинити Бог свих светова – Господ Исус Христос, и служба Њему и љубав к Њему. Свима и свему ти си предпостављао љубав к Њему; зато си и великомученички радосно пострадао исповедајући Божанску Истину Његову, Божанску Правду Његову, Божанску Веру Његову. Научи и нас, христочежњиви Исповедниче: да и ми Господа Христа претпоставимо свима и свему; да и ми Њега љубимо изнад свега; да и ми Њега неустрашиво исповедамо и пред људима, и пред Анђелима, и пред ђаволима; да и нас никакво страдање за Њега, никаква смрт за Њега, не уплаши и не одвоји од Њега. О, дај нам свете силе и свете снаге да будемо Његови, само Његови у свима световима, у којима живи људска душа. Јер знамо, јер осећамо, свим срцем и свом душом знамо и осећамо, да је Он: вечна радост наша – Радост изнад свих радости; вечна истина наша – Истина изнад свих истина; вечна правда наша – Правда изнад свих правда; вечна љубав наша – Љубав изнад свих љубави; вечни живот наш – Живот изнад свих живота; вечно блаженство наше – Блаженство изнад свих блаженстава. За Њега живети, за Њега по хиљаду пута на дан умирати. – о! дај нам те радости, тог усхићења, тог умилења, христољубљени царе и христочежњиви Великомучениче! Њега моли, Њега умоли, да се и у нама, твојим многогрешним потомцима, врши Његова света божанска воља, сада и увек и у векове векова. Амин.</item>
                        <item> Тропар, глас 4.\n\n
Као истинити војници Христови кротошћу и смирењем засијасте, и за Христа добро пострадасте, свети мученици Пајсије и Авакуме, али смрт ваша велегласно свима говори: Лепше је за Христа и отаџбину страдати, него без Христа и васцели свет задобити.\n\n

Кондак, глас 3.\n\n
У овом свету као Анђели поживисте и животом Еванђеље испунисте, положисте душе своје за веру и отаџбину, умирући показали сте се јачи од мучитеља: Зато вас прослављамо, свети преподобномученици, Пајсије и Авакуме.</item>
                        <item> Господе сила, буди с нама, јер другога помоћника у тузи немамо, изван Тебе, Господе сила, помилуј нас. Суди, Господе, онима који нам чине зло, обори оне који хоће да нас оборе. Узми оружје и штит и устани у помоћ нашу.\n\n
Пресвета Богородице, за време живота мога не остави мене, не повери ме суду људскоме, већ сама заступи и помилуј ме. Сву наду моју полажем на Тебе, Мати Божја, сачувај ме под окриљем Твојим.\n\n
Да васкрсне Бог и да се расточе непријатељи Његови и да побегну од лица Његовог мрзитељи Његови.\n\n
Господе, Боже сила, Боже спасења нашег, Боже Који сам чиниш чудеса, погледај милостиво и снисходљиво на Своје смирене слуге, и чуј нас човекољубиво, и помилуј. Ево, наши се непријатељи скупише против нас, да нас униште и да разоре светиње наше. И Ти, који све знаш, знаш да су неправедно устали на нас и да се не можемо одупрети Њиховом мноштву ако нам Ти не помогнеш. И овако грешни и недостојни, кајући се, са сузама Ти се молимо: помози нам Боже, Спаситељу наш, и избави нас ради славе Имена Твог, да не би рекли непријатељи наши: гле, оставио их је Бог, и нема онога ко их избавља и спасава, већ да познају сви народи да си Ти Бог наш, а ми деца Твоја, увек заштићавана Твојом влашћу. Покажи нам, Господе, Твоју милост, да би се примениле на нас речи које је Мојсије рекао Израиљу: “Будите одважни, стојте и видећете спасење Господње, јер ће се Господ борити за вас. ” Дај нам добро знамење, да виде сви који мрзе Православну веру нашу и нас, да се посраме и смире. О Господе, Боже, Спаситељу, Снаго и Надо и Заступништво наше, не помени безакоња и неправду народа Твог и не окрени се од нас у гневу Своме, него милостиво и снисходљиво посети Своје смирене слуге. Дођи нам у помоћ и разруши лукаве савете оних што нам зло мисле; суди онима који нас вређају и покори оне који се против нас боре; обрати њихову нечисту дрскост у страх и бекство. Опрости грехе онима којима си доделио да у борби положе своје животе за веру и отаџбину и дај им нераспадљиве венце у дан Праведног Суда Твог. Јер си Ти Заступник, Победа и Спасење свих оних који се надају у Тебе, и Тебе славимо, Оца, Сина и Светога Духа, сада и увек и у векове векова. Амин.</item>
                        <item> К вама, свети бесребреници и чудотворци Козмо и Дамјане, као брзим помоћницима и топлим молитвеницима за спасење наше, колена преклонивши, притичемо и, клањајући се, усрдно вапимо: не презрите мољења нас грешних и немоћних, који смо у многа безакоња запали и свакога дана и часа сагрешујемо. Умолите Господа да нама, недостојним слугама Својим, подари велика и обилна милосрђа Своја. Избавите нас од сваке патње и болести, јер сте од Господа и Спаса нашега Исуса Христа примили изобилну благодат исцељења, ради чврсте вере, бесплатног лечења и мученичке кончине ваше. Услишите нас који се молимо и богоугодним посредништвом вашим измолите код Христа Бога православним управитељима здравље, благостање, спасење, победу над непријатељима и благослов Божји. Опет се клањајући, усрдно молимо да нам од Господа испросите све што је од користи у овом привременом животу, а посебно што је потребно за вечно спасење, да се удостојимо да молитвама вашим добијемо хришћански крај, без болести, непостидан, миран, и да се избавимо од превара ђаволских и вечних мука, да наследници безграничног и блаженог Царства Небеског будемо. А ви, угодници Божји, не престајте да се молите за оне који вам са вером приступају; чак и ако, по мноштву грехова својих, нисмо достојни милосрђа вашег, будући истински подражаваоци човекољубља Божјег, учините да донесемо род достојан покајања и у вечни покој стигнемо, хвалећи и благосиљајући дивног у светима Својим Господа и Бога и Спаса нашега Исуса Христа и Пречисту Мајку Његову, и вашу топлу заштиту, сада и увек и у векове векова. Амин.</item>
                        <item> Владару Господе Боже мој, у чијим је рукама судба моја, заштити ме по милости својој, и не допусти да пропаднем са безакоњима својим, нити да идем за вољом тела које похотом војује против духа. Твоје сам створење; не презри дело руку својих, Немој се одвратити од мене; сажали се, а не понизи. Слаб сам, немој ме презрети, Господе, јер Теби прибегох заштитинику своме Богу: исцели душу моју, јер сагреших Теби, спаси ме ради милости Твоје, јер сам Ти одан од младости своје; нека се постиде они што траже да ме одгурну од Тебе помоћу нечистих дела, ружних помисли, некорисних сећања; удаљи од мене сваку нечистоту, свако зло, јер си Ти једини бесмртан, у свему беспримерно моћан, и свима дајеш силу за борбу против ђавола и његових војски. Јер Теби приличи свака слава, част и поклоњење, Оцу и Сину и Светоме Духу, сада и увек и у векове векова. Амин.</item>
                        <item> Праведни, дуготрепељиви и многомилостиви Боже, Ти си из љубави допустио ова моја страдања. Ти нас рањаваш, али и лечиш ране, Ти нас обараш и Ти нас подижеш; Ти кажњаваш своја чеда, али их смрти не предајеш. Оче небесни, као пример трпљења дао си нам Сина Твога љубљенога, да сви следимо Његов пример.\n\n

Укрепи ме да идем за Њим, по овоме путу туге и да узиђем у Царство небесно. He допусти да искушења истргну реч Твоју из мога срца, да ослабе моју веру и да утуше моју молитву, да изазову нетрпељивост и да ме наведу на роптање и негодовање против Тебе. Немој ме оптеретити са превеликим старадањима. Опомени се да сам прах и пепео. Укрепи моје раслабљене руке, и оснажи моја уздрхтала колена. Твоја воља је да страдам и да будем ожалошћен, али Ти ми даруј трпљење и укрепи ме да победим зло. Претвори моју тугу у радост, моја страдања овенчај чашћу, а моје понижење са славом; Јер Ти си једини истинито укрепљење и сила раслабљених, Ти си пристаниште витланих буром, и Теби славу узносим кроза све векове. Амин.</item>
                        <item> Светилниче Православља, тврђо Цркве и учитељу! Узоре монаха, непобедиви поборниче богослова! Чудотворче Григорије, славо Солуна и проповедниче благодати.\n\n

Непрестано се моли Господу, да се cпacy душе наше.</item>


             </string-array>
         </resources>

